<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Exodus</title>
      </titleStmt>
      <publicationStmt>
        <p>Publication Information</p>
      </publicationStmt>
      <sourceDesc>
        <p>Information about the source</p>
      </sourceDesc>
    </fileDesc>
  </teiHeader>
  <text>
    <body>
      <div xml:id="d1e31" type="chap" n="1">
        <ab xml:id="d1e33" n="1">Haec sunt nomina filiorum Israël qui ingressi sunt in Aegyptum cum
          Jacob: singuli cum domibus suis introierunt : </ab>
        <ab xml:id="d1e36" n="2">Ruben, Simeon, Levi, Judas,</ab>
        <ab xml:id="d1e39" n="3">Issachar, Zabulon et Benjamin,</ab>
        <ab xml:id="d1e42" n="4">Dan et Nephthali, Gad et Aser.</ab>
        <ab xml:id="d1e45" n="5">Erant igitur omnes animae eorum qui egressi sunt de femore Jacob,
          septuaginta: Joseph autem in Aegypto erat.</ab>
        <ab xml:id="d1e49" n="6">Quo mortuo, et universis fratribus ejus, omnique cognatione
          illa,</ab>
        <ab xml:id="d1e52" n="7">filii Israël creverunt, et quasi germinantes multiplicati sunt : 
          ac roborati nimis, impleverunt terram.
        </ab>
        <ab xml:id="d1e56" n="8">Surrexit interea rex novus super Aegyptum, qui ignorabat
          Joseph.</ab>
        <ab xml:id="d1e59" n="9">Et ait ad populum suum: Ecce, populus filiorum Israël multus, et
          fortior nobis est.</ab>
        <ab xml:id="d1e62" n="10"> Venite, sapienter opprimamus eum, ne forte multiplicetur: et si
          ingruerit contra nos bellum, addatur inimicis nostris, expugnatisque nobis egrediatur de
          terra.</ab>
        <ab xml:id="d1e65" n="11"> Praeposuit itaque eis magistros operum, ut affligerent eos
          oneribus: aedificaveruntque urbes tabernaculorum Pharaoni, Phithom et Ramesses.</ab>
        <ab xml:id="d1e69" n="12"> Quantoque opprimebant eos, tanto magis multiplicabantur, et
          crescebant : </ab>
        <ab xml:id="d1e72" n="13"> oderantque filios Israël Aegyptii, et affligebant illudentes
          eis,</ab>
        <ab xml:id="d1e75" n="14"> atque ad amaritudinem perducebant vitam eorum operibus duris luti
          et lateris, omnique famulatu, quo in terrae operibus premebantur.</ab>
        <ab xml:id="d1e78" n="15"> Dixit autem rex Aegypti obstetricibus Hebraeorum, quarum una
          vocabatur Sephora, altera Phua,</ab>
        <ab xml:id="d1e81" n="16"> praecipiens eis: Quando obstetricabitis Hebraeas, et partus
          tempus advenerit: si masculus fuerit, interficite eum: si femina, reservate.</ab>
        <ab xml:id="d1e84" n="17"> Timuerunt autem obstetrices Deum, et non fecerunt juxta
          praeceptum regis Aegypti, sed conservabant mares.</ab>
        <ab xml:id="d1e88" n="18"> Quibus ad se accersitis, rex ait: Quidnam est hoc quod facere
          voluistis, ut pueros servaretis ?</ab>
        <ab xml:id="d1e91" n="19"> Quae responderunt: Non sunt Hebreae sicut aegyptiae mulieres : 
          ipsae enim obstetricandi habent scientiam, et priusquam veniamus ad eas, pariunt.</ab>
        <ab xml:id="d1e94" n="20"> Bene ergo fecit Deus obstetricibus: et crevit populus,
          confortatusque est nimis.</ab>
        <ab xml:id="d1e97" n="21"> Et quia timuerunt obstetrices Deum, aedificavit eis domos.</ab>
        <ab xml:id="d1e100" n="22"> Praecepit ergo Pharao omni populo suo, dicens: Quidquid
          masculini sexus natum fuerit, in flumen projicite: quidquid feminini, reservate.</ab>
      </div>
      <div xml:id="d1e104" type="chap" n="2">
        <ab xml:id="d1e106" n="1">Egressus est post haec vir de domo Levi: et accepit uxorem
          stirpis suae.</ab>
        <ab xml:id="d1e109" n="2">Quae concepit, et peperit filium: et videns eum elegantem,
          abscondit tribus mensibus.</ab>
        <ab xml:id="d1e112" n="3">Cumque jam celare non posset, sumpsit fiscellam scirpeam, et
          linivit eam bitumine ac pice: posuitque intus infantulum, et exposuit eum in carecto
          ripae fluminis,</ab>
        <ab xml:id="d1e115" n="4">stante procul sorore ejus, et considerante eventum rei.</ab>
        <ab xml:id="d1e118" n="5">Ecce autem descendebat filia Pharaonis ut lavaretur in flumine : 
          et puellae ejus gradiebantur per crepidinem alvei. Quae cum vidisset fiscellam in
          papyrione, misit unam e famulabus suis: et allatam</ab>
        <ab xml:id="d1e122" n="6">aperiens, cernensque in ea parvulum vagientem, miserta ejus, ait
         : De infantibus Hebraeorum est hic.</ab>
        <ab xml:id="d1e125" n="7">Cui soror pueri: Vis, inquit, ut vadam, et vocem tibi mulierem
          hebraeam, quae nutrire possit infantulum ?</ab>
        <ab xml:id="d1e128" n="8">Respondit: Vade. Perrexit puella et vocavit matrem suam.</ab>
        <ab xml:id="d1e131" n="9">Ad quam locuta filia Pharaonis: Accipe, ait, puerum istum, et
          nutri mihi: ego dabo tibi mercedem tuam. Suscepit mulier, et nutrivit puerum: adultumque
          tradidit filiae Pharaonis.</ab>
        <ab xml:id="d1e134" n="10"> Quem illa adoptavit in locum filii, vocavitque nomen ejus
          Moyses, dicens: Quia de aqua tuli eum.
        </ab>
        <ab xml:id="d1e138" n="11"> In diebus illis postquam creverat Moyses, egressus est ad
          fratres suos: viditque afflictionem eorum, et virum aegyptium percutientem quemdam de
          Hebraeis fratribus suis.</ab>
        <ab xml:id="d1e142" n="12"> Cumque circumspexisset huc atque illuc, et nullum adesse
          vidisset, percussum Aegyptium abscondit sabulo.</ab>
        <ab xml:id="d1e145" n="13"> Et egressus die altero conspexit duos Hebraeos rixantes : 
          dixitque ei qui faciebat injuriam: Quare percutis proximum tuum ?</ab>
        <ab xml:id="d1e148" n="14"> Qui respondit: Quis te constituit principem et judicem super
          nos? num occidere me tu vis, sicut heri occidisti Aegyptium? Timuit Moyses, et ait : 
          Quomodo palam factum est verbum istud ?
        </ab>
        <ab xml:id="d1e152" n="15"> Audivitque Pharao sermonem hunc, et quaerebat occidere Moysen : 
          qui fugiens de conspectu ejus, moratus est in terra Madian, et sedit juxta puteum.</ab>
        <ab xml:id="d1e155" n="16"> Erant autem sacerdoti Madian septem filiae, quae venerunt ad
          hauriendam aquam: et impletis canalibus adaquare cupiebant greges patris sui.</ab>
        <ab xml:id="d1e158" n="17"> Supervenere pastores, et ejecerunt eas: surrexitque Moyses, et
          defensis puellis, adaquavit oves earum.</ab>
        <ab xml:id="d1e162" n="18"> Quae cum revertissent ad Raguel patrem suum, dixit ad eas: Cur
          velocius venistis solito ?</ab>
        <ab xml:id="d1e165" n="19"> Responderunt: Vir aegyptius liberavit nos de manu pastorum : 
          insuper et hausit aquam nobiscum, potumque dedit ovibus.</ab>
        <ab xml:id="d1e168" n="20"> At ille: Ubi est? inquit: quare dimisistis hominem? vocate
          eum ut comedat panem.</ab>
        <ab xml:id="d1e171" n="21"> Juravit ergo Moyses quod habitaret cum eo. Accepitque Sephoram
          filiam ejus uxorem : </ab>
        <ab xml:id="d1e174" n="22"> quae peperit ei filium, quem vocavit Gersam, dicens: Advena fui
          in terra aliena. Alterum vero peperit, quem vocavit Eliezer, dicens: Deus enim patris mei
          adjutor meus eripuit me de manu Pharaonis.
        </ab>
        <ab xml:id="d1e178" n="23"> Post multum vero tempore mortuus est rex Aegypti: et
          ingemiscentes filii Israël, propter opera vociferati sunt: ascenditque clamor eorum ad
          Deum ab operibus.</ab>
        <ab xml:id="d1e182" n="24"> Et audivit gemitum eorum, ac recordatus est foederis quod
          pepigit cum Abraham, Isaac et Jacob.</ab>
        <ab xml:id="d1e185" n="25"> Et respexit Dominus filios Israël et cognovit eos.</ab>
      </div>
      <div xml:id="d1e189" type="chap" n="3">
        <ab xml:id="d1e191" n="1">Moyses autem pascebat oves Jethro soceri sui sacerdotis Madian : 
          cumque minasset gregem ad interiora deserti, venit ad montem Dei Horeb.</ab>
        <ab xml:id="d1e194" n="2">Apparuitque ei Dominus in flamma ignis de medio rubi: et videbat
          quod rubus arderet, et non combureretur.</ab>
        <ab xml:id="d1e197" n="3">Dixit ergo Moyses: Vadam, et videbo visionem hanc magnam, quare
          non comburatur rubus.</ab>
        <ab xml:id="d1e200" n="4">Cernens autem Dominus quod pergeret ad videndum, vocavit eum de
          medio rubi, et ait: Moyses, Moyses. Qui respondit: Adsum.</ab>
        <ab xml:id="d1e203" n="5">At ille: Ne appropies, inquit, huc: solve calceamentum de
          pedibus tuis: locus enim, in quo stas, terra sancta est.</ab>
        <ab xml:id="d1e207" n="6">Et ait: Ego sum Deus patris tui, Deus Abraham, Deus Isaac et
          Deus Jacob. Abscondit Moyses faciem suam: non enim audebat aspicere contra Deum.</ab>
        <ab xml:id="d1e210" n="7">Cui ait Dominus: Vidi afflictionem populi mei in Aegypto, et
          clamorem ejus audivi propter duritiam eorum qui praesunt operibus : </ab>
        <ab xml:id="d1e213" n="8">et sciens dolorem ejus, descendi ut liberem eum de manibus
          Aegyptiorum, et educam de terra illa in terram bonam, et spatiosam, in terram quae fluit
          lacte et melle, ad loca Chananaei et Hethaei, et Amorrhaei, et Pherezaei, et Hevaei, et
          Jebusaei.</ab>
        <ab xml:id="d1e216" n="9">Clamor ergo filiorum Israël venit ad me: vidique afflictionem
          eorum, qua ab Aegyptiis opprimuntur.</ab>
        <ab xml:id="d1e219" n="10"> Sed veni, et mittam te ad Pharaonem, ut educas populum meum,
          filios Israël, de Aegypto.
        </ab>
        <ab xml:id="d1e223" n="11"> Dixitque Moyses ad Deum: Quis sum ego ut vadam ad Pharaonem, et
          educam filios Israël de Aegypto ?</ab>
        <ab xml:id="d1e227" n="12"> Qui dixit ei: Ego ero tecum: et hoc habebis signum, quod
          miserim te: cum eduxeris populum meum de Aegypto, immolabis Deo super montem istum.</ab>
        <ab xml:id="d1e230" n="13"> Ait Moyses ad Deum: Ecce ego vadam ad filios Israël, et dicam
          eis: Deus patrum vestrorum misit me ad vos. Si dixerint mihi: Quod est nomen ejus? quid
          dicam eis ?</ab>
        <ab xml:id="d1e233" n="14"> Dixit Deus ad Moysen: Ego sum qui sum. Ait: Sic dices filiis
          Israël: Qui est, misit me ad vos.</ab>
        <ab xml:id="d1e236" n="15"> Dixitque iterum Deus ad Moysen: Haec dices filiis Israël : 
          Dominus Deus patrum vestrorum, Deus Abraham, Deus Isaac et Deus Jacob, misit me ad vos : 
          hoc nomen mihi est in aeternum, et hoc memoriale meum in generationem et
          generationem.</ab>
        <ab xml:id="d1e239" n="16"> Vade, et congrega seniores Israël, et dices ad eos: Dominus
          Deus patrum vestrorum apparuit mihi, Deus Abraham, Deus Isaac et Deus Jacob, dicens : 
          Visitans visitavi vos: et vidi omnia quae acciderunt vobis in Aegypto.</ab>
        <ab xml:id="d1e242" n="17"> Et dixi ut educam vos de afflictione Aegypti in terram
          Chananaei, et Hethaei, et Amorrhaei, et Pherezaei, et Hevaei, et Jebusaei, ad terram
          fluentem lacte et melle.</ab>
        <ab xml:id="d1e246" n="18"> Et audient vocem tuam: ingredierisque tu, et seniores Israël,
          ad regem Aegypti, et dices ad eum: Dominus Deus Hebraeorum vocavit nos: ibimus viam
          trium dierum in solitudinem, ut immolemus Domino Deo nostro.</ab>
        <ab xml:id="d1e249" n="19"> Sed ego scio quod non dimittet vos rex Aegypti ut eatis nisi per
          manum validam.</ab>
        <ab xml:id="d1e252" n="20"> Extendam enim manum meam, et percutiam Aegyptum in cunctis
          mirabilibus meis, quae facturus sum in medio eorum: post haec dimittet vos.</ab>
        <ab xml:id="d1e255" n="21"> Daboque gratiam populo huic coram Aegyptiis: et cum
          egrediemini, non exibitis vacui : </ab>
        <ab xml:id="d1e258" n="22"> sed postulabit mulier a vicina sua et ab hospita sua, vasa
          argentea et aurea, ac vestes: ponetisque eas super filios et filias vestras, et
          spoliabitis Aegyptum.</ab>
      </div>
      <div xml:id="d1e262" type="chap" n="4">
        <ab xml:id="d1e264" n="1">Respondens Moyses ait: Non credent mihi, neque audient vocem
          meam, sed dicent: Non apparuit tibi Dominus.</ab>
        <ab xml:id="d1e267" n="2">Dixit ergo ad eum: Quid est quod tenes in manu tua? Respondit : 
          Virga.</ab>
        <ab xml:id="d1e270" n="3">Dixitque Dominus: Projice eam in terram. Projecit, et versa est
          in colubrum, ita ut fugeret Moyses.</ab>
        <ab xml:id="d1e273" n="4">Dixitque Dominus: Extende manum tuam, et apprehende caudam ejus.
          Extendit, et tenuit, versaque est in virgam.</ab>
        <ab xml:id="d1e276" n="5">Ut credant, inquit, quod apparuerit tibi Dominus Deus patrum
          suorum, Deus Abraham, Deus Isaac et Deus Jacob.</ab>
        <ab xml:id="d1e280" n="6">Dixitque Dominus rursum: Mitte manum tuam in sinum tuum. Quam
          cum misisset in sinum, protulit leprosam instar nivis.</ab>
        <ab xml:id="d1e283" n="7">Retrahe, ait, manum tuam in sinum tuum. Retraxit, et protulit
          iterum, et erat similis carni reliquae.</ab>
        <ab xml:id="d1e286" n="8">Si non crediderint, inquit, tibi, neque audierint sermonem signi
          prioris, credent verbo signi sequentis.</ab>
        <ab xml:id="d1e289" n="9">Quod si nec duobus quidem his signis crediderint, neque audierint
          vocem tuam: sume aquam fluminis, et effunde eam super aridam, et quidquid hauseris de
          fluvio, vertetur in sanguinem.
        </ab>
        <ab xml:id="d1e293" n="10"> Ait Moyses: Obsecro, Domine, non sum eloquens ab heri et
          nudiustertius: et ex quo locutus es ad servum tuum, impeditioris et tardioris linguae
          sum.</ab>
        <ab xml:id="d1e296" n="11"> Dixit Dominus ad eum: Quis fecit os hominis? aut quis
          fabricatus est mutum et surdum, videntem et caecum? nonne ego ?</ab>
        <ab xml:id="d1e300" n="12"> Perge, igitur, et ego ero in ore tuo: doceboque te quid
          loquaris.</ab>
        <ab xml:id="d1e303" n="13"> At ille: Obsecro, inquit, Domine, mitte quem missurus es.</ab>
        <ab xml:id="d1e306" n="14"> Iratus Dominus in Moysen, ait: Aaron frater tuus Levites, scio
          quod eloquens sit: ecce ipse egreditur in occursum tuum, vidensque te laetabitur
          corde.</ab>
        <ab xml:id="d1e309" n="15"> Loquere ad eum, et pone verba mea in ore ejus: et ego ero in
          ore tuo, et in ore illius, et ostendam vobis quid agere debeatis.</ab>
        <ab xml:id="d1e312" n="16"> Ipse loquetur pro te ad populum, et erit os tuum: tu autem eris
          ei in his quae ad Deum pertinent.</ab>
        <ab xml:id="d1e315" n="17"> Virgam quoque hanc sume in manu tua, in qua facturus es
          signa.</ab>
        <ab xml:id="d1e319" n="18"> Abiit Moyses, et reversus est ad Jethro socerum suum, dixitque
          ei: Vadam et revertar ad fratres meos in Aegyptum, ut videam si adhuc vivant. Cui ait
          Jethro: Vade in pace.
        </ab>
        <ab xml:id="d1e323" n="19"> Dixit ergo Dominus ad Moysen in Madian: Vade, et revertere in
          Aegyptum, mortui sunt enim omnes qui quaerebant animam tuam.</ab>
        <ab xml:id="d1e326" n="20"> Tulit ergo Moyses uxorem suam, et filios suos, et imposuit eos
          super asinum: reversusque est in Aegyptum, portans virgam Dei in manu sua.</ab>
        <ab xml:id="d1e329" n="21"> Dixitque ei Dominus revertenti in Aegyptum: Vide ut omnia
          ostenta quae posui in manu tua, facias coram Pharaone: ego indurabo cor ejus, et non
          dimittet populum.</ab>
        <ab xml:id="d1e332" n="22"> Dicesque ad eum: Haec dicit Dominus: Filius meus primogenitus
          Israël.</ab>
        <ab xml:id="d1e335" n="23"> Dixi tibi: Dimitte filium meum ut serviat mihi ; et noluisti
          dimittere eum: ecce ego interficiam filium tuum primogenitum.</ab>
        <ab xml:id="d1e339" n="24"> Cumque esset in itinere, in diversorio occurrit ei Dominus, et
          volebat occidere eum.</ab>
        <ab xml:id="d1e342" n="25"> Tulit idcirco Sephora acutissimam petram, et circumcidit
          praeputium filii sui, tetigitque pedes ejus, et ait: Sponsus sanguinum tu mihi es.</ab>
        <ab xml:id="d1e345" n="26"> Et dimisit eum postquam dixerat: Sponsus sanguinum ob
          circumcisionem.</ab>
        <ab xml:id="d1e348" n="27"> Dixit autem Dominus ad Aaron: Vade in occursum Moysi in
          desertum. Qui perrexit obviam ei in montem Dei, et osculatus est eum.</ab>
        <ab xml:id="d1e351" n="28"> Narravitque Moyses Aaron omnia verba Domini quibus miserat eum,
          et signa quae mandaverat.</ab>
        <ab xml:id="d1e354" n="29"> Veneruntque simul, et congregaverunt cunctos seniores filiorum
          Israël.</ab>
        <ab xml:id="d1e358" n="30"> Locutusque est Aaron omnia verba quae dixerat Dominus ad Moysen
         : et fecit signa coram populo,</ab>
        <ab xml:id="d1e361" n="31"> et credidit populus. Audieruntque quod visitasset Dominus filios
          Israël, et respexisset afflictionem illorum: et proni adoraverunt.</ab>
      </div>
      <div xml:id="d1e365" type="chap" n="5">
        <ab xml:id="d1e367" n="1">Post haec ingressi sunt Moyses et Aaron, et dixerunt Pharaoni : 
          Haec dicit Dominus Deus Israël: Dimitte populum meum ut sacrificet mihi in deserto.</ab>
        <ab xml:id="d1e370" n="2">At ille respondit: Quis est Dominus, ut audiam vocem ejus, et
          dimittam Israël? nescio Dominum, et Israël non dimittam.</ab>
        <ab xml:id="d1e373" n="3">Dixeruntque: Deus Hebraeorum vocavit nos, ut eamus viam trium
          dierum in solitudinem, et sacrificemus Domino Deo nostro: ne forte accidat nobis pestis
          aut gladius.</ab>
        <ab xml:id="d1e376" n="4">Ait ad eos rex Aegypti: Quare Moyses et Aaron sollicitatis
          populum ab operibus suis? ite ad onera vestra.
        </ab>
        <ab xml:id="d1e380" n="5">Dixitque Pharao: Multus est populus terrae: videtis quod turba
          succreverit: quanto magis si dederitis eis requiem ab operibus ?</ab>
        <ab xml:id="d1e384" n="6">Praecepit ergo in die illo praefectis operum et exactoribus
          populi, dicens : </ab>
        <ab xml:id="d1e387" n="7">Nequaquam ultra dabitis paleas populo ad conficiendos lateres,
          sicut prius: sed ipsi vadant, et colligant stipulas.</ab>
        <ab xml:id="d1e390" n="8">Et mensuram laterum, quam prius faciebant, imponetis super eos,
          nec minuetis quidquam: vacant enim, et idcirco vociferantur, dicentes: Eamus, et
          sacrificemus Deo nostro.</ab>
        <ab xml:id="d1e393" n="9">Opprimantur operibus, et expleant ea: ut non acquiescant verbis
          mendacibus.</ab>
        <ab xml:id="d1e396" n="10"> Igitur egressi praefecti operum et exactores ad populum,
          dixerunt: Sic dicit Pharao: Non do vobis paleas : </ab>
        <ab xml:id="d1e399" n="11"> ite, et colligite sicubi invenire poteritis, nec minuetur
          quidquam de opere vestro.</ab>
        <ab xml:id="d1e403" n="12"> Dispersusque est populus per omnem terram Aegypti ad colligendas
          paleas.</ab>
        <ab xml:id="d1e406" n="13"> Praefecti quoque operum instabant, dicentes: Complete opus
          vestrum quotidie, ut prius facere solebatis quando dabantur vobis paleae.</ab>
        <ab xml:id="d1e409" n="14"> Flagellatique sunt qui praeerant operibus filiorum Israël, ab
          exactoribus Pharaonis, dicentibus: Quare non impletis mensuram laterum sicut prius, nec
          heri, nec hodie ?</ab>
        <ab xml:id="d1e412" n="15"> Veneruntque praepositi filiorum Israël, et vociferati sunt ad
          Pharaonem dicentes: Cur ita agis contra servos tuos ?</ab>
        <ab xml:id="d1e415" n="16"> paleae non dantur nobis, et lateres similiter imperantur: en
          famuli tui flagellis caedimur, et injuste agitur contra populum tuum.</ab>
        <ab xml:id="d1e418" n="17"> Qui ait: Vacatis otio, et idcirco dicitis: Eamus, et
          sacrificemus Domino.</ab>
        <ab xml:id="d1e422" n="18"> Ite ergo, et operamini: paleae non dabuntur vobis, et reddetis
          consuetum numerum laterum.</ab>
        <ab xml:id="d1e425" n="19"> Videbantque se praepositi filiorum Israël in malo, eo quod
          diceretur eis: Non minuetur quidquam de lateribus per singulos dies.</ab>
        <ab xml:id="d1e428" n="20"> Occurreruntque Moysi et Aaron, qui stabant ex adverso,
          egredientibus a Pharaone : </ab>
        <ab xml:id="d1e431" n="21"> et dixerunt ad eos: Videat Dominus et judicet, quoniam foetere
          fecistis odorem nostrum coram Pharaone et servis ejus, et praebuistis ei gladium, ut
          occideret nos.</ab>
        <ab xml:id="d1e434" n="22"> Reversusque est Moyses ad Dominum, et ait: Domine, cur
          afflixisti populum istum? quare misisti me ?</ab>
        <ab xml:id="d1e437" n="23"> ex eo enim quo ingressus sum ad Pharaonem ut loquerer in nomine
          tuo, afflixit populum tuum: et non liberasti eos.</ab>
      </div>
      <div xml:id="d1e442" type="chap" n="6">
        <ab xml:id="d1e444" n="1">Dixitque Dominus ad Moysen: Nunc videbis quae facturus sim
          Pharaoni: per manum enim fortem dimittet eos, et in manu robusta ejiciet illos de terra
          sua.</ab>
        <ab xml:id="d1e447" n="2">Locutusque est Dominus ad Moysen dicens: Ego Dominus</ab>
        <ab xml:id="d1e450" n="3">qui apparui Abraham, Isaac et Jacob in Deo omnipotente: et nomen
          meum Adonai non indicavi eis.</ab>
        <ab xml:id="d1e453" n="4">Pepigique foedus cum eis, ut darem eis terram Chanaan, terram
          peregrinationis eorum, in qua fuerunt advenae.</ab>
        <ab xml:id="d1e456" n="5">Ego audivi gemitum filiorum Israël, quo Aegyptii oppresserunt eos
         : et recordatus sum pacti mei.</ab>
        <ab xml:id="d1e460" n="6">Ideo dic filiis Israël: Ego Dominus qui educam vos de ergastulo
          Aegyptiorum, et eruam de servitute, ac redimam in brachio excelso et judiciis magnis.</ab>
        <ab xml:id="d1e463" n="7">Et assumam vos mihi in populum, et ero vester Deus: et scietis
          quod ego sum Dominus Deus vester qui eduxerim vos de ergastulo Aegyptiorum,</ab>
        <ab xml:id="d1e466" n="8">et induxerim in terram, super quam levavi manum meam ut darem eam
          Abraham, Isaac et Jacob: daboque illam vobis possidendam. Ego Dominus.<pc ana="#pilcrow"
          />
        </ab>
        <ab xml:id="d1e470" n="9">Narravit ergo Moyses omnia filiis Israël: qui non acquieverunt
          ei propter angustiam spiritus, et opus durissimum.</ab>
        <ab xml:id="d1e473" n="10"> Locutusque est Dominus ad Moysen, dicens : </ab>
        <ab xml:id="d1e476" n="11"> Ingredere, et loquere ad Pharaonem regem Aegypti, ut dimittat
          filios Israël de terra sua.</ab>
        <ab xml:id="d1e480" n="12"> Respondit Moyses coram Domino: Ecce filii Israël non audiunt me
         : et quomodo audiet Pharao, praesertim cum incircumcisus sim labiis ?</ab>
        <ab xml:id="d1e483" n="13"> Locutusque est Dominus ad Moysen et Aaron, et dedit mandatum ad
          filios Israël, et ad Pharaonem regem Aegypti ut educerent filios Israël de terra
            Aegypti.
        </ab>
        <ab xml:id="d1e487" n="14"> Isti sunt principes domorum per familias suas. Filii Ruben
          primogeniti Israëlis: Henoch et Phallu, Hesron et Charmi : </ab>
        <ab xml:id="d1e490" n="15"> hae cognationes Ruben. Filii Simeon: Jamuel, et Jamin, et Ahod,
          et Jachin, et Soar, et Saul filius Chananitidis: hae progenies Simeon.</ab>
        <ab xml:id="d1e493" n="16"> Et haec nomina filiorum Levi per cognationes suas: Gerson, et
          Caath, et Merari. Anni autem vitae Levi fuerunt centum triginta septem.</ab>
        <ab xml:id="d1e496" n="17"> Filii Gerson: Lobni et Semei, per cognationes suas.</ab>
        <ab xml:id="d1e500" n="18"> Filii Caath: Amram, et Isaar, et Hebron, et Oziel ; anni quoque
          vitae Caath, centum triginta tres.</ab>
        <ab xml:id="d1e503" n="19"> Filii Merari: Moholi et Musi: hae cognationes Levi per
          familias suas.</ab>
        <ab xml:id="d1e506" n="20"> Accepit autem Amram uxorem Jochabed patruelem suam: quae
          peperit ei Aaron et Moysen. Fueruntque anni vitae Amram, centum triginta septem.</ab>
        <ab xml:id="d1e509" n="21"> Filii quoque Isaar: Core, et Nepheg, et Zechri.</ab>
        <ab xml:id="d1e512" n="22"> Filii quoque Oziel: Misaël, et Elisaphan, et Sethri.</ab>
        <ab xml:id="d1e515" n="23"> Accepit autem Aaron uxorem Elisabeth filiam Aminadab, sororem
          Nahason, quae peperit ei Nadab, et Abiu, et Eleazar, et Ithamar.</ab>
        <ab xml:id="d1e519" n="24"> Filii quoque Core: Aser, et Elcana, et Abiasaph: hae sunt
          cognationes Coritarum.</ab>
        <ab xml:id="d1e522" n="25"> At vero Eleazar filius Aaron accepit uxorem de filiabus Phutiel
         : quae peperit ei Phinees. Hi sunt principes familiarum Leviticarum per cognationes
          suas.</ab>
        <ab xml:id="d1e525" n="26"> Iste est Aaron et Moyses, quibus praecepit Dominus ut educerent
          filios Israël de terra Aegypti per turmas suas.</ab>
        <ab xml:id="d1e528" n="27"> Hi sunt, qui loquuntur ad Pharaonem regem Aegypti, ut educant
          filios Israël de Aegypto: iste est Moyses et Aaron,</ab>
        <ab xml:id="d1e531" n="28"> in die qua locutus est Dominus ad Moysen, in terra Aegypti.<pc
            ana="#pilcrow"/>
        </ab>
        <ab xml:id="d1e535" n="29"> Et locutus est Dominus ad Moysen, dicens: Ego Dominus: loquere
          ad Pharaonem regem Aegypti, omnia quae ego loquor tibi.</ab>
        <ab xml:id="d1e539" n="30"> Et ait Moyses coram Domino: En incircumcisus labiis sum,
          quomodo audiet me Pharao ?</ab>
      </div>
      <div xml:id="d1e543" type="chap" n="7">
        <ab xml:id="d1e545" n="1">Dixitque Dominus ad Moysen: Ecce constitui te Deum Pharaonis : 
          et Aaron frater tuus erit propheta tuus.</ab>
        <ab xml:id="d1e548" n="2">Tu loqueris ei omnia quae mando tibi: et ille loquetur ad
          Pharaonem, ut dimittat filios Israël de terra sua.</ab>
        <ab xml:id="d1e551" n="3">Sed ego indurabo cor ejus, et multiplicabo signa et ostenta mea
          in terra Aegypti,</ab>
        <ab xml:id="d1e554" n="4">et non audiet vos: immittamque manum meam super Aegyptum, et
          educam exercitum et populum meum filios Israël de terra Aegypti per judicia maxima.</ab>
        <ab xml:id="d1e557" n="5">Et scient Aegyptii quia ego sum Dominus qui extenderim manum meam
          super Aegyptum, et eduxerim filios Israël de medio eorum.</ab>
        <ab xml:id="d1e561" n="6">Fecit itaque Moyses et Aaron sicut praeceperat Dominus: ita
          egerunt.</ab>
        <ab xml:id="d1e564" n="7">Erat autem Moyses octoginta annorum, et Aaron octoginta trium,
          quando locuti sunt ad Pharaonem.
        </ab>
        <ab xml:id="d1e568" n="8">Dixitque Dominus ad Moysen et Aaron : </ab>
        <ab xml:id="d1e571" n="9">Cum dixerit vobis Pharao, Ostendite signa: dices ad Aaron : 
          Tolle virgam tuam, et projice eam coram Pharaone, ac vertetur in colubrum.</ab>
        <ab xml:id="d1e574" n="10"> Ingressi itaque Moyses et Aaron ad Pharaonem, fecerunt sicut
          praeceperat Dominus: tulitque Aaron virgam coram Pharaone et servis ejus, quae versa est
          in colubrum.</ab>
        <ab xml:id="d1e577" n="11"> Vocavit autem Pharao sapientes et maleficos: et fecerunt etiam
          ipsi per incantationes aegyptiacas et arcana quaedam similiter.</ab>
        <ab xml:id="d1e581" n="12"> Projeceruntque singuli virgas suas, quae versae sunt in dracones
         : sed devoravit virga Aaron virgas eorum.</ab>
        <ab xml:id="d1e584" n="13"> Induratumque est cor Pharaonis, et non audivit eos, sicut
          praeceperat Dominus.
        </ab>
        <ab xml:id="d1e588" n="14"> Dixit autem Dominus ad Moysen: Ingravatum est cor Pharaonis : 
          non vult dimittere populum.</ab>
        <ab xml:id="d1e591" n="15"> Vade ad eum mane, ecce egredietur ad aquas: et stabis in
          occursum ejus super ripam fluminis: et virgam quae conversa est in draconem, tolles in
          manu tua.</ab>
        <ab xml:id="d1e594" n="16"> Dicesque ad eum: Dominus Deus Hebraeorum misit me ad te, dicens
         : Dimitte populum meum ut sacrificet mihi in deserto: et usque ad praesens audire
          noluisti.</ab>
        <ab xml:id="d1e597" n="17"> Haec igitur dicit Dominus: In hoc scies quod sim Dominus: ecce
          percutiam virga, quae in manu mea est, aquam fluminis, et vertetur in sanguinem.</ab>
        <ab xml:id="d1e601" n="18"> Pisces quoque, qui sunt in fluvio, morientur, et computrescent
          aquae, et affligentur Aegyptii bibentes aquam fluminis.</ab>
        <ab xml:id="d1e604" n="19"> Dixit quoque Dominus ad Moysen: Dic ad Aaron: Tolle virgam
          tuam, et extende manum tuam super aquas Aegypti, et super fluvios eorum, et rivos ac
          paludes, et omnes lacus aquarum, ut vertantur in sanguinem: et sit cruor in omni terra
          Aegypti, tam in ligneis vasis quam in saxeis.</ab>
        <ab xml:id="d1e607" n="20"> Feceruntque Moyses et Aaron sicut praeceperat Dominus: et
          elevans virgam percussit aquam fluminis coram Pharaone et servis ejus: quae versa est in
          sanguinem.</ab>
        <ab xml:id="d1e610" n="21"> Et pisces, qui erant in flumine, mortui sunt: computruitque
          fluvius, et non poterant Aegyptii bibere aquam fluminis, et fuit sanguis in tota terra
          Aegypti.</ab>
        <ab xml:id="d1e613" n="22"> Feceruntque similiter malefici Aegyptiorum incantationibus suis
         : et induratum est cor Pharaonis, nec audivit eos, sicut praeceperat Dominus.</ab>
        <ab xml:id="d1e616" n="23"> Avertitque se, et ingressus est domum suam, nec apposuit cor
          etiam hac vice.</ab>
        <ab xml:id="d1e620" n="24"> Foderunt autem omnes Aegyptii per circuitum fluminis aquam ut
          biberent: non enim poterant bibere de aqua fluminis.</ab>
        <ab xml:id="d1e623" n="25"> Impletique sunt septem dies, postquam percussit Dominus
          fluvium.</ab>
      </div>
      <div xml:id="d1e627" type="chap" n="8">
        <ab xml:id="d1e629" n="1">Dixit quoque Dominus ad Moysen: Ingredere ad Pharaonem, et dices
          ad eum: Haec dicit Dominus: Dimitte populum meum, ut sacrificet mihi : </ab>
        <ab xml:id="d1e632" n="2">sin autem nolueris dimittere, ecce ego percutiam omnes terminos
          tuos ranis,</ab>
        <ab xml:id="d1e635" n="3">et ebulliet fluvius ranas: quae ascendent, et ingredientur domum
          tuam, et cubiculum lectuli tui, et super stratum tuum, et in domos servorum tuorum, et in
          populum tuum, et in furnos tuos, et in reliquias ciborum tuorum : </ab>
        <ab xml:id="d1e638" n="4">et ad te, et ad populum tuum, et ad omnes servos tuos intrabunt
          ranae.</ab>
        <ab xml:id="d1e641" n="5">Dixitque Dominus ad Moysen: Dic ad Aaron: Extende manum tuam
          super fluvios ac super rivos et paludes, et educ ranas super terram Aegypti.</ab>
        <ab xml:id="d1e645" n="6">Et extendit Aaron manum super aquas Aegypti, et ascenderunt
          ranae, operueruntque terram Aegypti.</ab>
        <ab xml:id="d1e648" n="7">Fecerunt autem et malefici per incantationes suas similiter,
          eduxeruntque ranas super terram Aegypti.</ab>
        <ab xml:id="d1e651" n="8">Vocavit autem Pharao Moysen et Aaron, et dixit eis: Orate
          Dominum ut auferat ranas a me et a populo meo, et dimittam populum ut sacrificet
          Domino.</ab>
        <ab xml:id="d1e654" n="9">Dixitque Moyses ad Pharaonem: Constitue mihi quando deprecer pro
          te, et pro servis tuis, et pro populo tuo, ut abigantur ranae a te, et a domo tua, et a
          servis tuis, et a populo tuo: et tantum in flumine remaneant.</ab>
        <ab xml:id="d1e657" n="10"> Qui respondit: Cras. At ille: Juxta, inquit, verbum tuum
          faciam: ut scias quoniam non est sicut Dominus Deus noster.</ab>
        <ab xml:id="d1e660" n="11"> Et recedent ranae a te, et a domo tua, et a servis tuis, et a
          populo tuo: et tantum in flumine remanebunt.</ab>
        <ab xml:id="d1e664" n="12"> Egressique sunt Moyses et Aaron a Pharaone: et clamavit Moyses
          ad Dominum pro sponsione ranarum quam condixerat Pharaoni.</ab>
        <ab xml:id="d1e667" n="13"> Fecitque Dominus juxta verbum Moysi: et mortuae sunt ranae de
          domibus, et de villis, et de agris.</ab>
        <ab xml:id="d1e670" n="14"> Congregaveruntque eas in immensos aggeres, et computruit
          terra.</ab>
        <ab xml:id="d1e673" n="15"> Videns autem Pharao quod data esset requies, ingravavit cor
          suum, et non audivit eos, sicut praeceperat Dominus.
        </ab>
        <ab xml:id="d1e677" n="16"> Dixitque Dominus ad Moysen: Loquere ad Aaron: Extende virgam
          tuam, et percute pulverem terrae: et sint sciniphes in universa terra Aegypti.</ab>
        <ab xml:id="d1e680" n="17"> Feceruntque ita. Et extendit Aaron manum, virgam tenens : 
          percussitque pulverem terrae, et facti sunt sciniphes in hominibus, et in jumentis: omnis
          pulvis terrae versus est in sciniphes per totam terram Aegypti.</ab>
        <ab xml:id="d1e684" n="18"> Feceruntque similiter malefici incantationibus suis, ut
          educerent sciniphes, et non potuerunt: erantque sciniphes tam in hominibus quam in
          jumentis.</ab>
        <ab xml:id="d1e687" n="19"> Et dixerunt malefici ad Pharaonem: Digitus Dei est hic ;
          induratumque est cor Pharaonis, et non audivit eos sicut praeceperat Dominus.<pc
            ana="#pilcrow"/>
        </ab>
        <ab xml:id="d1e691" n="20"> Dixit quoque Dominus ad Moysen: Consurge diluculo, et sta coram
          Pharaone: egredietur enim ad aquas: et dices ad eum: Haec dicit Dominus: Dimitte
          populum meum ut sacrificet mihi.</ab>
        <ab xml:id="d1e694" n="21"> Quod si non dimiseris eum, ecce ego immittam in te, et in servos
          tuos, et in populum tuum, et in domos tuas, omne genus muscarum: et implebuntur domus
          Aegyptiorum muscis diversi generis, et universa terra in qua fuerint.</ab>
        <ab xml:id="d1e697" n="22"> Faciamque mirabilem in die illa terram Gessen, in qua populus
          meus est, ut non sint ibi muscae: et scias quoniam ego Dominus in medio terrae.</ab>
        <ab xml:id="d1e700" n="23"> Ponamque divisionem inter populum meum et populum tuum: cras
          erit signum istud.</ab>
        <ab xml:id="d1e704" n="24"> Fecitque Dominus ita. Et venit musca gravissima in domos
          Pharaonis et servorum ejus, et in omnem terram Aegypti: corruptaque est terra ab
          hujuscemodi muscis.</ab>
        <ab xml:id="d1e707" n="25"> Vocavitque Pharao Moysen et Aaron, et ait eis: Ite et
          sacrificate Deo vestro in terra hac.</ab>
        <ab xml:id="d1e710" n="26"> Et ait Moyses: Non potest ita fieri: abominationes enim
          Aegyptiorum immolabimus Domino Deo nostro: quod si mactaverimus ea quae colunt Aegyptii
          coram eis, lapidibus nos obruent.</ab>
        <ab xml:id="d1e713" n="27"> Viam trium dierum pergemus in solitudinem: et sacrificabimus
          Domino Deo nostro, sicut praecepit nobis.</ab>
        <ab xml:id="d1e716" n="28"> Dixitque Pharao: Ego dimittam vos ut sacrificetis Domino Deo
          vestro in deserto: verumtamen longius ne abeatis, rogate pro me.</ab>
        <ab xml:id="d1e719" n="29"> At ait Moyses: Egressus a te, orabo Dominum: et recedet musca
          a Pharaone, et a servis suis, et a populo ejus cras: verumtamen noli ultra fallere, ut
          non dimittas populum sacrificare Domino.</ab>
        <ab xml:id="d1e723" n="30"> Egressusque Moyses a Pharaone, oravit Dominum.</ab>
        <ab xml:id="d1e726" n="31"> Qui fecit juxta verbum illius, et abstulit muscas a Pharaone, et
          a servis suis, et a populo ejus: non superfuit ne una quidem.</ab>
        <ab xml:id="d1e729" n="32"> Et ingravatum est cor Pharaonis, ita ut nec hac quidem vice
          dimitteret populum.</ab>
      </div>
      <div xml:id="d1e733" type="chap" n="9">
        <ab xml:id="d1e735" n="1">Dixit autem Dominus ad Moysen: Ingredere ad Pharaonem, et
          loquere ad eum: Haec dicit Dominus Deus Hebraeorum: Dimitte populum meum ut sacrificet
          mihi.</ab>
        <ab xml:id="d1e738" n="2">Quod si adhuc renuis, et retines eos,</ab>
        <ab xml:id="d1e741" n="3">ecce manus mea erit super agros tuos, et super equos, et asinos,
          et camelos, et boves, et oves, pestis valde gravis.</ab>
        <ab xml:id="d1e744" n="4">Et faciet Dominus mirabile inter possessiones Israël et
          possessiones Aegyptiorum, ut nihil omnino pereat ex eis quae pertinent ad filios
          Israël.</ab>
        <ab xml:id="d1e747" n="5">Constituitque Dominus tempus, dicens: Cras faciet Dominus verbum
          istud in terra.</ab>
        <ab xml:id="d1e751" n="6">Fecit ergo Dominus verbum hoc altera die: mortuaque sunt omnia
          animantia Aegyptiorum ; de animalibus vero filiorum Israël, nihil omnino periit.</ab>
        <ab xml:id="d1e754" n="7">Et misit Pharao ad videndum: nec erat quidquam mortuum de his
          quae possidebat Israël. Ingravatumque est cor Pharaonis, et non dimisit populum.<pc
            ana="#pilcrow"/>
        </ab>
        <ab xml:id="d1e758" n="8">Et dixit Dominus ad Moysen et Aaron: Tollite plenas manus
          cineris de camino, et spargat illum Moyses in caelum coram Pharaone.</ab>
        <ab xml:id="d1e761" n="9">Sitque pulvis super omnem terram Aegypti: erunt enim in
          hominibus et jumentis ulcera, et vesicae turgentes in universa terra Aegypti.</ab>
        <ab xml:id="d1e764" n="10"> Tuleruntque cinerem de camino, et steterunt coram Pharaone, et
          sparsit illum Moyses in caelum: factaque sunt ulcera vesicarum turgentium in hominibus et
          jumentis : </ab>
        <ab xml:id="d1e767" n="11"> nec poterant malefici stare coram Moyse propter ulcera quae in
          illis erant, et in omni terra Aegypti.</ab>
        <ab xml:id="d1e771" n="12"> Induravitque Dominus cor Pharaonis, et non audivit eos, sicut
          locutus est Dominus ad Moysen.
        </ab>
        <ab xml:id="d1e775" n="13"> Dixitque Dominus ad Moysen: Mane consurge, et sta coram
          Pharaone, et dices ad eum: Haec dicit Dominus Deus Hebraeorum: Dimitte populum meum ut
          sacrificet mihi.</ab>
        <ab xml:id="d1e778" n="14"> Quia in hac vice mittam omnes plagas meas super cor tuum, et
          super servos tuos, et super populum tuum: ut scias quod non sit similis mei in omni
          terra.</ab>
        <ab xml:id="d1e781" n="15"> Nunc enim extendens manum percutiam te, et populum tuum peste,
          peribisque de terra.</ab>
        <ab xml:id="d1e784" n="16"> Idcirco autem posui te, ut ostendam in te fortitudinem meam, et
          narretur nomen meum in omni terra.</ab>
        <ab xml:id="d1e787" n="17"> Adhuc retines populum meum, et non vis dimittere eum ?</ab>
        <ab xml:id="d1e791" n="18"> En pluam cras hac ipsa hora grandinem multam nimis, qualis non
          fuit in Aegypto a die qua fundata est, usque in praesens tempus.</ab>
        <ab xml:id="d1e794" n="19"> Mitte ergo jam nunc, et congrega jumenta tua, et omnia quae
          habes in agro: homines enim, et jumenta, et universa quae inventa fuerint foris, nec
          congregata de agris, cecideritque super ea grando, morientur.</ab>
        <ab xml:id="d1e797" n="20"> Qui timuit verbum Domini de servis Pharaonis, facit confugere
          servos suos et jumenta in domos : </ab>
        <ab xml:id="d1e800" n="21"> qui autem neglexit sermonem Domini, dimisit servos suos et
          jumenta in agris.</ab>
        <ab xml:id="d1e803" n="22"> Et dixit Dominus ad Moysen: Extende manum tuam in caelum, ut
          fiat grando in universa terra Aegypti super homines, et super jumenta, et super omnem
          herbam agri in terra Aegypti.</ab>
        <ab xml:id="d1e806" n="23"> Extenditque Moyses virgam in caelum, et Dominus dedit tonitrua,
          et grandinem, ac discurrentia fulgura super terram: pluitque Dominus grandinem super
          terram Aegypti.</ab>
        <ab xml:id="d1e810" n="24"> Et grando et ignis mista pariter ferebantur: tantaeque fuit
          magnitudinis, quanta ante numquam apparuit in universa terra Aegypti ex quo gens illa
          condita est.</ab>
        <ab xml:id="d1e813" n="25"> Et percussit grando in omni terra Aegypti cuncta quae fuerunt in
          agris, ab homine usque ad jumentum: cunctamque herbam agri percussit grando, et omne
          lignum regionis confregit.</ab>
        <ab xml:id="d1e816" n="26"> Tantum in terra Gessen, ubi erant filii Israël, grando non
          cecidit.</ab>
        <ab xml:id="d1e819" n="27"> Misitque Pharao, et vocavit Moysen et Aaron, dicens ad eos : 
          Peccavi etiam nunc: Dominus justus ; ego et populus meus, impii.</ab>
        <ab xml:id="d1e822" n="28"> Orate Dominum ut desinant tonitrua Dei, et grando: ut dimittam
          vos, et nequaquam hic ultra maneatis.</ab>
        <ab xml:id="d1e825" n="29"> Ait Moyses: Cum egressus fuero de urbe, extendam palmas meas ad
          Dominum, et cessabunt tonitrua, et grando non erit, ut scias quia Domini est terra : </ab>
        <ab xml:id="d1e829" n="30"> novi autem quod et tu et servi tui necdum timeatis Dominum
          Deum.</ab>
        <ab xml:id="d1e832" n="31"> Linum ergo et hordeum laesum est, eo quod hordeum esset virens,
          et linum jam folliculos germinaret : </ab>
        <ab xml:id="d1e835" n="32"> triticum autem et far non sunt laesa, quia serotina erant.</ab>
        <ab xml:id="d1e838" n="33"> Egressusque Moyses a Pharaone ex urbe, tetendit manus ad Dominum
         : et cessaverunt tonitrua et grando, nec ultra stillavit pluvia super terram.</ab>
        <ab xml:id="d1e841" n="34"> Videns autem Pharao quod cessasset pluvia, et grando, et
          tonitrua, auxit peccatum : </ab>
        <ab xml:id="d1e844" n="35"> et ingravatum est cor ejus, et servorum illius, et induratum
          nimis: nec dimisit filios Israël, sicut praeceperat Dominus per manum Moysi.</ab>
      </div>
      <div xml:id="d1e848" type="chap" n="10">
        <ab xml:id="d1e850" n="1">Et dixit Dominus ad Moysen: Ingredere ad Pharaonem: ego enim
          induravi cor ejus, et servorum illius, ut faciam signa mea haec in eo : </ab>
        <ab xml:id="d1e853" n="2">et narres in auribus filii tui, et nepotum tuorum, quoties
          contriverim Aegyptios, et signa mea fecerim in eis: et sciatis quia ego Dominus.</ab>
        <ab xml:id="d1e856" n="3">Introierunt ergo Moyses et Aaron ad Pharaonem, et dixerunt ei : 
          Haec dicit Dominus Deus Hebraeorum: Usquequo non vis subjici mihi? dimitte populum meum,
          ut sacrificet mihi.</ab>
        <ab xml:id="d1e859" n="4">Sin autem resistis, et non vis dimittere eum: ecce ego inducam
          cras locustam in fines tuos : </ab>
        <ab xml:id="d1e862" n="5">quae operiat superficiem terrae, ne quidquam ejus appareat, sed
          comedatur quod residuum fuerit grandini: corrodet enim omnia ligna quae germinant in
          agris.</ab>
        <ab xml:id="d1e866" n="6">Et implebunt domos tuas, et servorum tuorum, et omnium
          Aegyptiorum, quantam non viderunt patres tui, et avi, ex quo orti sunt super terram, usque
          in praesentem diem. Avertitque se, et egressus est a Pharaone.</ab>
        <ab xml:id="d1e869" n="7">Dixerunt autem servi Pharaonis ad eum: Usquequo patiemur hoc
          scandalum? dimitte homines, ut sacrificent Domino Deo suo ; nonne vides quod perierit
          Aegyptus ?</ab>
        <ab xml:id="d1e872" n="8">Revocaveruntque Moysen et Aaron ad Pharaonem: qui dixit eis : 
          Ite, sacrificate Domino Deo vestro: quinam sunt qui ituri sunt ?</ab>
        <ab xml:id="d1e875" n="9">Ait Moyses: Cum parvulis nostris, et senioribus pergemus, cum
          filiis et filiabus, cum ovibus et armentis: est enim solemnitas Domini Dei nostri.</ab>
        <ab xml:id="d1e878" n="10"> Et respondit Pharao: Sic Dominus sit vobiscum, quomodo ego
          dimittam vos, et parvulos vestros, cui dubium est quod pessime cogitetis ?</ab>
        <ab xml:id="d1e881" n="11"> non fiet ita, sed ite tantum viri, et sacrificate Domino: hoc
          enim et ipsi petistis. Statimque ejecti sunt de conspectu Pharaonis.</ab>
        <ab xml:id="d1e885" n="12"> Dixit autem Dominus ad Moysen: Extende manum tuam super terram
          Aegypti ad locustam, ut ascendat super eam, et devoret omnem herbam quae residua fuerit
          grandini.</ab>
        <ab xml:id="d1e888" n="13"> Et extendit Moyses virgam super terram Aegypti: et Dominus
          induxit ventum urentem tota die illa et nocte: et mane facto, ventus urens levavit
          locustas.</ab>
        <ab xml:id="d1e891" n="14"> Quae ascenderunt super universam terram Aegypti: et sederunt in
          cunctis finibus Aegyptiorum innumerabiles, quales ante illud tempus non fuerant, nec
          postea futurae sunt.</ab>
        <ab xml:id="d1e894" n="15"> Operueruntque universam superficiem terrae, vastantes omnia.
          Devorata est igitur herba terrae, et quidquid pomorum in arboribus fuit, quae grando
          dimiserat: nihilque omnino virens relictum est in lignis et in herbis terrae, in cuncta
          Aegypto.</ab>
        <ab xml:id="d1e897" n="16"> Quam ob rem festinus Pharao vocavit Moysen et Aaron, et dixit
          eis: Peccavi in Dominum Deum vestrum, et in vos.</ab>
        <ab xml:id="d1e900" n="17"> Sed nunc dimittite peccatum mihi etiam hac vice, et rogate
          Dominum Deum vestrum, ut auferat a me mortem istam.</ab>
        <ab xml:id="d1e904" n="18"> Egressusque Moyses de conspectu Pharaonis, oravit Dominum.</ab>
        <ab xml:id="d1e907" n="19"> Qui flare fecit ventum ab occidente vehementissimum, et arreptam
          locustam projecit in mare Rubrum: non remansit ne una quidem in cunctis finibus
          Aegypti.</ab>
        <ab xml:id="d1e910" n="20"> Et induravit Dominus cor Pharaonis, nec dimisit filios
            Israël.
        </ab>
        <ab xml:id="d1e914" n="21"> Dixit autem Dominus ad Moysen: Extende manum tuam in caelum : 
          et sint tenebrae super terram Aegypti tam densae, ut palpari queant.</ab>
        <ab xml:id="d1e917" n="22"> Extenditque Moyses manum in caelum: et factae sunt tenebrae
          horribiles in universa terra Aegypti tribus diebus.</ab>
        <ab xml:id="d1e920" n="23"> Nemo vidit fratrem suum, nec movit se de loco in quo erat : 
          ubicumque autem habitabant filii Israël, lux erat.</ab>
        <ab xml:id="d1e924" n="24"> Vocavitque Pharao Moysen et Aaron, et dixit eis: Ite,
          sacrificate Domino: oves tantum vestrae et armenta remaneant, parvuli vestri eant
          vobiscum.</ab>
        <ab xml:id="d1e927" n="25"> Ait Moyses: Hostias quoque et holocausta dabis nobis, quae
          offeramus Domino Deo nostro.</ab>
        <ab xml:id="d1e930" n="26"> Cuncti greges pergent nobiscum ; non remanebit ex eis ungula : 
          quae necessaria sunt in cultum Domini Dei nostri: praesertim cum ignoremus quid debeat
          immolari, donec ad ipsum locum perveniamus.</ab>
        <ab xml:id="d1e933" n="27"> Induravit autem Dominus cor Pharaonis, et noluit dimittere
          eos.</ab>
        <ab xml:id="d1e936" n="28"> Dixitque Pharao ad Moysen: Recede a me, et cave ne ultra videas
          faciem meam: quocumque die apparueris mihi, morieris.</ab>
        <ab xml:id="d1e939" n="29"> Respondit Moyses: Ita fiet ut locutus es: non videbo ultra
          faciem tuam.</ab>
      </div>
      <div xml:id="d1e943" type="chap" n="11">
        <ab xml:id="d1e945" n="1">Et dixit Dominus ad Moysen: Adhuc una plaga tangam Pharaonem et
          Aegyptum, et post haec dimittet vos, et exire compellet.</ab>
        <ab xml:id="d1e948" n="2">Dices ergo omni plebi ut postulet vir ab amico suo, et mulier a
          vicina sua, vasa argentea et aurea.</ab>
        <ab xml:id="d1e951" n="3">Dabit autem Dominus gratiam populo suo coram Aegyptiis. Fuitque
          Moyses vir magnus valde in terra Aegypti coram servis Pharaonis et omni populo.</ab>
        <ab xml:id="d1e954" n="4">Et ait: Haec dicit Dominus: Media nocte egrediar in Aegyptum
          : </ab>
        <ab xml:id="d1e957" n="5">et morietur omne primogenitum in terra Aegyptiorum, a primogenito
          Pharaonis, qui sedet in solio ejus, usque ad primogenitum ancillae quae est ad molam, et
          omnia primogenita jumentorum.</ab>
        <ab xml:id="d1e961" n="6">Eritque clamor magnus in universa terra Aegypti, qualis nec ante
          fuit, nec postea futurus est.</ab>
        <ab xml:id="d1e964" n="7">Apud omnes autem filios Israël non mutiet canis ab homine usque
          ad pecus: ut sciatis quanto miraculo dividat Dominus Aegyptios et Israël.</ab>
        <ab xml:id="d1e967" n="8">Descendentque omnes servi tui isti ad me, et adorabunt me,
          dicentes: Egredere tu, et omnis populus qui subjectus est tibi: post haec
          egrediemur.</ab>
        <ab xml:id="d1e970" n="9">Et exivit a Pharaone iratus nimis. Dixit autem Dominus ad Moysen
         : Non audiet vos Pharao ut multa signa fiant in terra Aegypti.</ab>
        <ab xml:id="d1e973" n="10"> Moyses autem et Aaron fecerunt omnia ostenta, quae scripta sunt,
          coram Pharaone. Et induravit Dominus cor Pharaonis, nec dimisit filios Israël de terra
          sua.</ab>
      </div>
      <div xml:id="d1e978" type="chap" n="12">
        <ab xml:id="d1e980" n="1">Dixit quoque Dominus ad Moysen et Aaron in terra Aegypti : </ab>
        <ab xml:id="d1e983" n="2">Mensis iste, vobis principium mensium: primus erit in mensibus
          anni.</ab>
        <ab xml:id="d1e986" n="3">Loquimini ad universum coetum filiorum Israël, et dicite eis : 
          Decima die mensis hujus tollat unusquisque agnum per familias et domos suas.</ab>
        <ab xml:id="d1e989" n="4">Sin autem minor est numerus ut sufficere possit ad vescendum
          agnum, assumet vicinum suum qui junctus est domui suae, juxta numerum animarum quae
          sufficere possunt ad esum agni.</ab>
        <ab xml:id="d1e992" n="5">Erit autem agnus absque macula, masculus, anniculus: juxta quem
          ritum tolletis et haedum.</ab>
        <ab xml:id="d1e996" n="6">Et servabitis eum usque ad quartamdecimam diem mensis hujus : 
          immolabitque eum universa multitudo filiorum Israël ad vesperam.</ab>
        <ab xml:id="d1e999" n="7">Et sument de sanguine ejus, ac ponent super utrumque postem, et
          in superliminaribus domorum, in quibus comedent illum.</ab>
        <ab xml:id="d1e1002" n="8">Et edent carnes nocte illa assas igni, et azymos panes cum
          lactucis agrestibus.</ab>
        <ab xml:id="d1e1005" n="9">Non comedetis ex eo crudum quid, nec coctum aqua, sed tantum
          assum igni: caput cum pedibus ejus et intestinis vorabitis.</ab>
        <ab xml:id="d1e1008" n="10"> Nec remanebit quidquam ex eo usque mane ; si quid residuum
          fuerit, igne comburetis.</ab>
        <ab xml:id="d1e1011" n="11"> Sic autem comedetis illum: renes vestros accingetis, et
          calceamenta habebitis in pedibus, tenentes baculos in manibus, et comedetis festinanter : 
          est enim Phase (id est, transitus) Domini.
        </ab>
        <ab xml:id="d1e1016" n="12"> Et transibo per terram Aegypti nocte illa, percutiamque omne
          primogenitum in terra Aegypti ab homine usque ad pecus: et in cunctis diis Aegypti faciam
          judicia. Ego Dominus.</ab>
        <ab xml:id="d1e1019" n="13"> Erit autem sanguis vobis in signum in aedibus in quibus eritis
         : et videbo sanguinem, et transibo vos: nec erit in vobis plaga disperdens quando
          percussero terram Aegypti.</ab>
        <ab xml:id="d1e1022" n="14"> Habebitis autem hunc diem in monimentum: et celebrabitis eam
          solemnem Domino in generationibus vestris cultu sempiterno.</ab>
        <ab xml:id="d1e1025" n="15"> Septem diebus azyma comedetis: in die primo non erit fermentum
          in domibus vestris: quicumque comederit fermentatum, peribit anima illa de Israël, a
          primo die usque ad diem septimum.</ab>
        <ab xml:id="d1e1028" n="16"> Dies prima erit sancta atque solemnis, et dies septima eadem
          festivitate venerabilis: nihil operis facietis in eis, exceptis his, quae ad vescendum
          pertinent.</ab>
        <ab xml:id="d1e1031" n="17"> Et observabitis azyma: in eadem enim ipsa die educam exercitum
          vestrum de terra Aegypti, et custodietis diem istum in generationes vestras ritu
          perpetuo.</ab>
        <ab xml:id="d1e1035" n="18"> Primo mense, quartadecima die mensis ad vesperam, comedetis
          azyma usque ad diem vigesimam primam ejusdem mensis ad vesperam.</ab>
        <ab xml:id="d1e1038" n="19"> Septem diebus fermentum non invenietur in domibus vestris: qui
          comederit fermentatum, peribit anima ejus de coetu Israël, tam de advenis quam de
          indigenis terrae.</ab>
        <ab xml:id="d1e1041" n="20"> Omne fermentatum non comedetis: in cunctis habitaculis vestris
          edetis azyma.</ab>
        <ab xml:id="d1e1044" n="21"> Vocavit autem Moyses omnes seniores filiorum Israël, et dixit
          ad eos: Ite tollentes animal per familias vestras, et immolate Phase.</ab>
        <ab xml:id="d1e1047" n="22"> Fasciculumque hyssopi tingite in sanguine qui est in limine, et
          aspergite ex eo superliminare, et utrumque postem: nullus vestrum egrediatur ostium domus
          suae usque mane.</ab>
        <ab xml:id="d1e1050" n="23"> Transibit enim Dominus percutiens Aegyptios: cumque viderit
          sanguinem in superliminari, et in utroque poste, transcendet ostium domus, et non sinet
          percussorem ingredi domos vestras et laedere.</ab>
        <ab xml:id="d1e1054" n="24"> Custodi verbum istud legitimum tibi et filiis tuis usque in
          aeternum.</ab>
        <ab xml:id="d1e1057" n="25"> Cumque introieritis terram, quam Dominus daturus est vobis ut
          pollicitus est, observabitis caeremonias istas.</ab>
        <ab xml:id="d1e1060" n="26"> Et cum dixerint vobis filii vestri: Quae est ista religio
          ?</ab>
        <ab xml:id="d1e1063" n="27"> Dicetis eis: Victima transitus Domini est, quando transivit
          super domos filiorum Israël in Aegypto, percutiens Aegyptios, et domos nostras liberans.
          Incurvatusque populus adoravit.</ab>
        <ab xml:id="d1e1066" n="28"> Et egressi filii Israël fecerunt sicut praeceperat Dominus
          Moysi et Aaron.
        </ab>
        <ab xml:id="d1e1070" n="29"> Factum est autem in noctis medio, percussit Dominus omne
          primogenitum in terra Aegypti, a primogenito Pharaonis, qui in solio ejus sedebat, usque
          ad primogenitum captivae quae erat in carcere, et omne primogenitum jumentorum.</ab>
        <ab xml:id="d1e1074" n="30"> Surrexitque Pharao nocte, et omnes servi ejus, cunctaque
          Aegyptus: et ortus est clamor magnus in Aegypto: neque enim erat domus in qua non
          jaceret mortuus.
        </ab>
        <ab xml:id="d1e1078" n="31"> Vocatisque Pharao Moyse et Aaron nocte, ait: Surgite et
          egredimini a populo meo, vos et filii Israël: ite, immolate Domino sicut dicitis.</ab>
        <ab xml:id="d1e1081" n="32"> Oves vestras et armenta assumite ut petieratis, et abeuntes
          benedicite mihi.</ab>
        <ab xml:id="d1e1084" n="33"> Urgebantque Aegyptii populum de terra exire velociter, dicentes
         : Omnes moriemur.</ab>
        <ab xml:id="d1e1087" n="34"> Tulit igitur populus conspersam farinam antequam fermentaretur
         : et ligans in palliis, posuit super humeros suos.</ab>
        <ab xml:id="d1e1090" n="35"> Feceruntque filii Israël sicut praeceperat Moyses: et
          petierunt ab Aegyptiis vasa argentea et aurea, vestemque plurimam.</ab>
        <ab xml:id="d1e1094" n="36"> Dominus autem dedit gratiam populo coram Aegyptiis ut
          commodarent eis: et spoliaverunt Aegyptios.
        </ab>
        <ab xml:id="d1e1098" n="37"> Profectique sunt filii Israël de Ramesse in Socoth, sexcenta
          fere millia peditum virorum, absque parvulis.</ab>
        <ab xml:id="d1e1101" n="38"> Sed et vulgus promiscuum innumerabile ascendit cum eis, oves et
          armenta et animantia diversi generis multa nimis.</ab>
        <ab xml:id="d1e1104" n="39"> Coxeruntque farinam, quam dudum de Aegypto conspersam tulerant
         : et fecerunt subcinericios panes azymos: neque enim poterant fermentari, cogentibus
          exire Aegyptiis, et nullam facere sinentibus moram: nec pulmenti quidquam occurrerat
          praeparare.</ab>
        <ab xml:id="d1e1107" n="40"> Habitatio autem filiorum Israël qua manserunt in Aegypto, fuit
          quadringentorum triginta annorum.</ab>
        <ab xml:id="d1e1110" n="41"> Quibus expletis, eadem die egressus est omnis exercitus Domini
          de terra Aegypti.</ab>
        <ab xml:id="d1e1114" n="42"> Nox ista est observabilis Domini, quando eduxit eos de terra
          Aegypti: hanc observare debent omnes filii Israël in generationibus suis.<pc
            ana="#pilcrow"/>
        </ab>
        <ab xml:id="d1e1118" n="43"> Dixitque Dominus ad Moysen et Aaron: Haec est religio Phase : 
          omnis alienigena non comedet ex eo.</ab>
        <ab xml:id="d1e1121" n="44"> Omnis autem servus emptitius circumcidetur, et sic
          comedet.</ab>
        <ab xml:id="d1e1124" n="45"> Advena et mercenarius non edent ex eo.</ab>
        <ab xml:id="d1e1127" n="46"> In una domo comedetur, nec efferetis de carnibus ejus foras,
          nec os illius confringetis.</ab>
        <ab xml:id="d1e1130" n="47"> Omnis coetus filiorum Israël faciet illud.</ab>
        <ab xml:id="d1e1134" n="48"> Quod si quis peregrinorum in vestram voluerit transire
          coloniam, et facere Phase Domini, circumcidetur prius omne masculinum ejus, et tunc rite
          celebrabit: eritque sicut indigena terrae: si quis autem circumcisus non fuerit, non
          vescetur ex eo.</ab>
        <ab xml:id="d1e1137" n="49"> Eadem lex erit indigenae et colono qui peregrinatur apud
          vos.</ab>
        <ab xml:id="d1e1140" n="50"> Feceruntque omnes filii Israël sicut praeceperat Dominus Moysi
          et Aaron.</ab>
        <ab xml:id="d1e1143" n="51"> Et eadem die eduxit Dominus filios Israël de terra Aegypti per
          turmas suas.</ab>
      </div>
      <div xml:id="d1e1147" type="chap" n="13">
        <ab xml:id="d1e1149" n="1">Locutusque est Dominus ad Moysen, dicens : </ab>
        <ab xml:id="d1e1152" n="2">Sanctifica mihi omne primogenitum quod aperit vulvam in filiis
          Israël, tam de hominibus quam de jumentis: mea sunt enim omnia.</ab>
        <ab xml:id="d1e1155" n="3">Et ait Moyses ad populum: Mementote diei hujus in qua egressi
          estis de Aegypto et de domo servitutis, quoniam in manu forti eduxit vos Dominus de loco
          isto: ut non comedatis fermentatum panem.</ab>
        <ab xml:id="d1e1158" n="4">Hodie egredimini mense novarum frugum.</ab>
        <ab xml:id="d1e1161" n="5">Cumque introduxerit te Dominus in terram Chananaei, et Hethaei,
          et Amorrhaei, et Hevaei, et Jebusaei, quam juravit patribus tuis ut daret tibi, terram
          fluentem lacte et melle, celebrabis hunc morem sacrorum mense isto.</ab>
        <ab xml:id="d1e1165" n="6">Septem diebus vesceris azymis: et in die septimo erit
          solemnitas Domini.</ab>
        <ab xml:id="d1e1168" n="7">Azyma comedetis septem diebus: non apparebit apud te aliquid
          fermentatum, nec in cunctis finibus tuis.</ab>
        <ab xml:id="d1e1171" n="8">Narrabisque filio tuo in die illo, dicens: Hoc est quod fecit
          mihi Dominus quando egressus sum de Aegypto.</ab>
        <ab xml:id="d1e1174" n="9">Et erit quasi signum in manu tua, et quasi monimentum ante
          oculos tuos: et ut lex Domini semper sit in ore tuo, in manu enim forti eduxit te Dominus
          de Aegypto.</ab>
        <ab xml:id="d1e1177" n="10"> Custodies hujuscemodi cultum statuto tempore a diebus in
          dies.</ab>
        <ab xml:id="d1e1180" n="11"> Cumque introduxerit te Dominus in terram Chananaei, sicut
          juravit tibi et patribus tuis, et dederit tibi eam : </ab>
        <ab xml:id="d1e1184" n="12"> separabis omne quod aperit vulvam Domino, et quod primitivum
          est in pecoribus tuis: quidquid habueris masculini sexus, consecrabis Domino.</ab>
        <ab xml:id="d1e1187" n="13"> Primogenitum asini mutabis ove: quod si non redemeris,
          interficies. Omne autem primogenitum hominis de filiis tuis, pretio redimes.</ab>
        <ab xml:id="d1e1190" n="14"> Cumque interrogaverit te filius tuus cras, dicens: Quid est
          hoc? respondebis ei: In manu forti eduxit nos Dominus de terra Aegypti, de domo
          servitutis.</ab>
        <ab xml:id="d1e1193" n="15"> Nam cum induratus esset Pharao, et nollet nos dimittere,
          occidit Dominus omne primogenitum in terra Aegypti, a primogenito hominis usque ad
          primogenitum jumentorum: idcirco immolo Domino omne quod aperit vulvam masculini sexus,
          et omnia primogenita filiorum meorum redimo.</ab>
        <ab xml:id="d1e1196" n="16"> Erit igitur quasi signum in manu tua, et quasi appensum quid,
          ob recordationem, inter oculos tuos: eo quod in manu forti eduxit nos Dominus de
            Aegypto.
        </ab>
        <ab xml:id="d1e1200" n="17"> Igitur cum emisisset Pharao populum, non eos duxit Deus per
          viam terrae Philisthiim quae vicina est: reputans ne forte poeniteret eum, si vidisset
          adversum se bella consurgere, et reverteretur in Aegyptum.</ab>
        <ab xml:id="d1e1204" n="18"> Sed circumduxit per viam deserti, quae est juxta mare Rubrum : 
          et armati ascenderunt filii Israël de terra Aegypti.</ab>
        <ab xml:id="d1e1207" n="19"> Tulit quoque Moyses ossa Joseph secum: eo quod adjurasset
          filios Israël, dicens: Visitabit vos Deus ; efferte ossa mea hinc vobiscum.</ab>
        <ab xml:id="d1e1210" n="20"> Profectique de Socoth castrametati sunt in Etham, in extremis
          finibus solitudinis.</ab>
        <ab xml:id="d1e1213" n="21"> Dominus autem praecedebat eos ad ostendendam viam per diem in
          columna nubis, et per noctem in columna ignis: ut dux esset itineris utroque
          tempore.</ab>
        <ab xml:id="d1e1216" n="22"> Numquam defuit columna nubis per diem, nec columna ignis per
          noctem, coram populo.</ab>
      </div>
      <div xml:id="d1e1220" type="chap" n="14">
        <ab xml:id="d1e1222" n="1">Locutus est autem Dominus ad Moysen, dicens : </ab>
        <ab xml:id="d1e1225" n="2">Loquere filiis Israël: Reversi castrametentur e regione
          Phihahiroth, quae est inter Magdalum et mare contra Beelsephon: in conspectu ejus castra
          ponetis super mare.</ab>
        <ab xml:id="d1e1228" n="3">Dicturusque est Pharao super filiis Israël: Coarctati sunt in
          terra ; conclusit eos desertum.</ab>
        <ab xml:id="d1e1231" n="4">Et indurabo cor ejus, ac persequetur vos: et glorificabor in
          Pharaone, et in omni exercitu ejus ; scientque Aegyptii quia ego sum Dominus. Feceruntque
            ita.
        </ab>
        <ab xml:id="d1e1235" n="5">Et nuntiatum est regi Aegyptiorum quod fugisset populus : 
          immutatumque est cor Pharaonis et servorum ejus super populo, et dixerunt: Quid voluimus
          facere ut dimitteremus Israël, ne serviret nobis ?</ab>
        <ab xml:id="d1e1239" n="6">Junxit ergo currum, et omnem populum suum assumpsit secum.</ab>
        <ab xml:id="d1e1242" n="7">Tulitque sexcentos currus electos, et quidquid in Aegypto
          curruum fuit: et duces totius exercitus.</ab>
        <ab xml:id="d1e1245" n="8">Induravitque Dominus cor Pharaonis regis Aegypti, et persecutus
          est filios Israël: at illi egressi sunt in manu excelsa.</ab>
        <ab xml:id="d1e1248" n="9">Cumque persequerentur Aegyptii vestigia praecedentium,
          repererunt eos in castris super mare: omnis equitatus et currus Pharaonis, et universus
          exercitus, erant in Phihahiroth contra Beelsephon.</ab>
        <ab xml:id="d1e1251" n="10"> Cumque appropinquasset Pharao, levantes filii Israël oculos,
          viderunt Aegyptios post se, et timuerunt valde: clamaveruntque ad Dominum,</ab>
        <ab xml:id="d1e1254" n="11"> et dixerunt ad Moysen: Forsitan non erant sepulchra in
          Aegypto, ideo tulisti nos ut moreremur in solitudine: quid hoc facere voluisti, ut
          educeres nos ex Aegypto ?</ab>
        <ab xml:id="d1e1258" n="12"> nonne iste est sermo, quem loquebamur ad te in Aegypto,
          dicentes: Recede a nobis, ut serviamus Aegyptiis? multo enim melius erat servire eis,
          quam mori in solitudine.</ab>
        <ab xml:id="d1e1261" n="13"> Et ait Moyses ad populum: Nolite timere: state, et videte
          magnalia Domini quae facturus est hodie: Aegyptios enim, quos nunc videtis, nequaquam
          ultra videbitis usque in sempiternum.</ab>
        <ab xml:id="d1e1264" n="14"> Dominus pugnabit pro vobis, et vos tacebitis.</ab>
        <ab xml:id="d1e1267" n="15"> Dixitque Dominus ad Moysen: Quid clamas ad me? loquere filiis
          Israël ut proficiscantur.</ab>
        <ab xml:id="d1e1270" n="16"> Tu autem eleva virgam tuam, et extende manum tuam super mare,
          et divide illud: ut gradiantur filii Israël in medio mari per siccum.</ab>
        <ab xml:id="d1e1273" n="17"> Ego autem indurabo cor Aegyptiorum ut persequantur vos: et
          glorificabor in Pharaone, et in omni exercitu ejus, et in curribus et in equitibus
          illius.</ab>
        <ab xml:id="d1e1277" n="18"> Et scient Aegyptii quia ego sum Dominus cum glorificatus fuero
          in Pharaone, et in curribus atque in equitibus ejus.</ab>
        <ab xml:id="d1e1280" n="19"> Tollensque se angelus Dei, qui praecedebat castra Israël, abiit
          post eos: et cum eo pariter columna nubis, priora dimittens, post tergum</ab>
        <ab xml:id="d1e1283" n="20"> stetit, inter castra Aegyptiorum et castra Israël: et erat
          nubes tenebrosa, et illuminans noctem, ita ut ad se invicem toto noctis tempore accedere
          non valerent.</ab>
        <ab xml:id="d1e1286" n="21"> Cumque extendisset Moyses manum super mare, abstulit illud
          Dominus flante vento vehementi et urente tota nocte, et vertit in siccum: divisaque est
          aqua.</ab>
        <ab xml:id="d1e1289" n="22"> Et ingressi sunt filii Israël per medium sicci maris: erat
          enim aqua quasi murus a dextra eorum et laeva.</ab>
        <ab xml:id="d1e1292" n="23"> Persequentesque Aegyptii ingressi sunt post eos, et omnis
          equitatus Pharaonis, currus ejus et equites per medium maris.</ab>
        <ab xml:id="d1e1296" n="24"> Jamque advenerat vigilia matutina, et ecce respiciens Dominus
          super castra Aegyptiorum per columnam ignis et nubis, interfecit exercitum eorum,</ab>
        <ab xml:id="d1e1299" n="25"> et subvertit rotas curruum, ferebanturque in profundum.
          Dixerunt ergo Aegyptii: Fugiamus Israëlem: Dominus enim pugnat pro eis contra nos.</ab>
        <ab xml:id="d1e1302" n="26"> Et ait Dominus ad Moysen: Extende manum tuam super mare, ut
          revertantur aquae ad Aegyptios super currus et equites eorum.</ab>
        <ab xml:id="d1e1305" n="27"> Cumque extendisset Moyses manum contra mare, reversum est primo
          diluculo ad priorem locum: fugientibusque Aegyptiis occurrerunt aquae, et involvit eos
          Dominus in mediis fluctibus.</ab>
        <ab xml:id="d1e1308" n="28"> Reversaeque sunt aquae, et operuerunt currus et equites cuncti
          exercitus Pharaonis, qui sequentes ingressi fuerant mare: nec unus quidem superfuit ex
          eis.</ab>
        <ab xml:id="d1e1311" n="29"> Filii autem Israël perrexerunt per medium sicci maris, et aquae
          eis erant quasi pro muro a dextris et a sinistris : </ab>
        <ab xml:id="d1e1315" n="30"> liberavitque Dominus in die illa Israël de manu
          Aegyptiorum.</ab>
        <ab xml:id="d1e1318" n="31"> Et viderunt Aegyptios mortuos super littus maris, et manum
          magnam quam exercuerat Dominus contra eos: timuitque populus Dominum, et crediderunt
          Domino, et Moysi servo ejus.</ab>
      </div>
      <div xml:id="d1e1322" type="chap" n="15">
        <ab xml:id="d1e1324" n="1">Tunc cecinit Moyses et filii Israël carmen hoc Domino, et
          dixerunt: [Cantemus Domino: gloriose enim magnificatus est,/ equum et ascensorem dejecit
          in mare./</ab>
        <ab xml:id="d1e1327" n="2">Fortitudo mea, et laus mea Dominus,/ et factus est mihi in
          salutem : / iste Deus meus, et glorificabo eum : / Deus patris mei, et exaltabo eum./</ab>
        <ab xml:id="d1e1330" n="3">Dominus quasi vir pugnator,/ Omnipotens nomen ejus,/</ab>
        <ab xml:id="d1e1333" n="4">currus Pharaonis et exercitum ejus projecit in mare : / electi
          principes ejus submersi sunt in mari Rubro./</ab>
        <ab xml:id="d1e1336" n="5">Abyssi operuerunt eos ;/ descenderunt in profundum quasi
          lapis./</ab>
        <ab xml:id="d1e1340" n="6">Dextera tua, Domine, magnificata est in fortitudine : / dextera
          tua, Domine, percussit inimicum./</ab>
        <ab xml:id="d1e1343" n="7">Et in multitudine gloriae tuae deposuisti adversarios tuos : /
          misisti iram tuam, quae devoravit eos sicut stipulam./</ab>
        <ab xml:id="d1e1346" n="8">Et in spiritu furoris tui congregatae sunt aquae : / stetit unda
          fluens, congregata sunt abyssi in medio mari./</ab>
        <ab xml:id="d1e1349" n="9">Dixit inimicus: Persequar et comprehendam,/ dividam spolia,
          implebitur anima mea : / evaginabo gladium meum, interficiet eos manus mea./</ab>
        <ab xml:id="d1e1352" n="10"> Flavit spiritus tuus, et operuit eos mare : / submersi sunt
          quasi plumbum in aquis vehementibus./</ab>
        <ab xml:id="d1e1355" n="11"> Quis similis tui in fortibus, Domine ?/ quis similis tui,
          magnificus in sanctitate,/ terribilis atque laudabilis, faciens mirabilia ?/</ab>
        <ab xml:id="d1e1359" n="12"> Extendisti manum tuam, et devoravit eos terra./</ab>
        <ab xml:id="d1e1362" n="13"> Dux fuisti in misericordia tua populo quem redemisti : / et
          portasti eum in fortitudine tua, ad habitaculum sanctum tuum./</ab>
        <ab xml:id="d1e1365" n="14"> Ascenderunt populi, et irati sunt : / dolores obtinuerunt
          habitatores Philisthiim./</ab>
        <ab xml:id="d1e1368" n="15"> Tunc conturbati sunt principes Edom,/ robustos Moab obtinuit
          tremor : / obriguerunt omnes habitatores Chanaan./</ab>
        <ab xml:id="d1e1371" n="16"> Irruat super eos formido et pavor, in magnitudine brachii tui
          : / fiant immobiles quasi lapis,/ donec pertranseat populus tuus, Domine,/ donec
          pertranseat populus tuus iste, quem possedisti./</ab>
        <ab xml:id="d1e1374" n="17"> Introduces eos, et plantabis in monte haereditatis tuae,/
          firmissimo habitaculo tuo quod operatus es, Domine : / sanctuarium tuum, Domine, quod
          firmaverunt manus tuae./</ab>
        <ab xml:id="d1e1378" n="18"> Dominus regnabit in aeternum et ultra./</ab>
        <ab xml:id="d1e1381" n="19"> Ingressus est enim eques Pharao/ cum curribus et equitibus ejus
          in mare : / et reduxit super eos Dominus/ aquas maris : / filii autem Israël ambulaverunt
          per siccum in medio ejus.]</ab>
        <ab xml:id="d1e1384" n="20"> Sumpsit ergo Maria prophetissa, soror Aaron, tympanum in manu
          sua: egressaeque sunt omnes mulieres post eam cum tympanis et choris,</ab>
        <ab xml:id="d1e1387" n="21"> quibus praecinebat, dicens: [Cantemus Domino, gloriose enim
          magnificatus est : / equum et ascensorem ejus dejecit in mare.]
        </ab>
        <ab xml:id="d1e1391" n="22"> Tulit autem Moyses Israël de mari Rubro, et egressi sunt in
          desertum Sur: ambulaveruntque tribus diebus per solitudinem, et non inveniebant
          aquam.</ab>
        <ab xml:id="d1e1394" n="23"> Et venerunt in Mara, nec poterant bibere aquas de Mara, eo quod
          essent amarae: unde et congruum loco nomen imposuit, vocans illum Mara, id est,
          amaritudinem.</ab>
        <ab xml:id="d1e1398" n="24"> Et murmuravit populus contra Moysen, dicens: Quid bibemus
          ?</ab>
        <ab xml:id="d1e1401" n="25"> At ille clamavit ad Dominum, qui ostendit ei lignum: quod cum
          misisset in aquas, in dulcedinem versae sunt: ibi constituit ei praecepta, atque judicia,
          et ibi tentavit eum,</ab>
        <ab xml:id="d1e1404" n="26"> dicens: Si audieris vocem Domini Dei tui, et quod rectum est
          coram eo feceris, et obedieris mandatis ejus, custodierisque omnia praecepta illius,
          cunctum languorem, quem posui in Aegypto, non inducam super te: ego enim Dominus sanator
          tuus.</ab>
        <ab xml:id="d1e1407" n="27"> Venerunt autem in Elim filii Israël, ubi erant duodecim fontes
          aquarum, et septuaginta palmae: et castrametati sunt juxta aquas.</ab>
      </div>
      <div xml:id="d1e1411" type="chap" n="16">
        <ab xml:id="d1e1413" n="1">Profectique sunt de Elim, et venit omnis multitudo filiorum
          Israël in desertum Sin, quod est inter Elim et Sinai, quintodecimo die mensis secundi,
          postquam egressi sunt de terra Aegypti.</ab>
        <ab xml:id="d1e1416" n="2">Et murmuravit omnis congregatio filiorum Israël contra Moysen et
          Aaron in solitudine.</ab>
        <ab xml:id="d1e1419" n="3">Dixeruntque filii Israël ad eos: Utinam mortui essemus per
          manum Domini in terra Aegypti, quando sedebamus super ollas carnium, et comedebamus panem
          in saturitate: cur eduxistis nos in desertum istud, ut occideretis omnem multitudinem
          fame ?</ab>
        <ab xml:id="d1e1422" n="4">Dixit autem Dominus ad Moysen: Ecce ego pluam vobis panes de
          caelo: egrediatur populus, et colligat quae sufficiunt per singulos dies: ut tentem eum
          utrum ambulet in lege mea, an non.</ab>
        <ab xml:id="d1e1425" n="5">Die autem sexto parent quod inferant: et sit duplum quam
          colligere solebant per singulos dies.</ab>
        <ab xml:id="d1e1429" n="6">Dixeruntque Moyses et Aaron ad omnes filios Israël: Vespere
          scietis quod Dominus eduxerit vos de terra Aegypti,</ab>
        <ab xml:id="d1e1432" n="7">et mane videbitis gloriam Domini: audivit enim murmur vestrum
          contra Dominum: nos vero quid sumus, quia mussitastis contra nos ?</ab>
        <ab xml:id="d1e1435" n="8">Et ait Moyses: Dabit vobis Dominus vespere carnes edere, et
          mane panes in saturitate: eo quod audierit murmurationes vestras quibus murmurati estis
          contra eum: nos enim quid sumus? nec contra nos est murmur vestrum, sed contra
          Dominum.</ab>
        <ab xml:id="d1e1438" n="9">Dixit quoque Moyses ad Aaron: Dic universae congregationi
          filiorum Israël: Accedite coram Domino: audivit enim murmur vestrum.</ab>
        <ab xml:id="d1e1441" n="10"> Cumque loqueretur Aaron ad omnem coetum filiorum Israël,
          respexerunt ad solitudinem: et ecce gloria Domini apparuit in nube.</ab>
        <ab xml:id="d1e1444" n="11"> Locutus est autem Dominus ad Moysen, dicens : </ab>
        <ab xml:id="d1e1448" n="12"> Audivi murmurationes filiorum Israël. Loquere ad eos: Vespere
          comedetis carnes, et mane saturabimini panibus: scietisque quod ego sum Dominus Deus
          vester.</ab>
        <ab xml:id="d1e1451" n="13"> Factum est ergo vespere, et ascendens coturnix, cooperuit
          castra: mane quoque ros jacuit per circuitum castrorum.</ab>
        <ab xml:id="d1e1454" n="14"> Cumque operuisset superficiem terrae, apparuit in solitudine
          minutum, et quasi pilo tusum in similitudinem pruinae super terram.</ab>
        <ab xml:id="d1e1457" n="15"> Quod cum vidissent filii Israël, dixerunt ad invicem: Manhu ?
          quod significat: Quid est hoc? ignorabant enim quid esset. Quibus ait Moyses: Iste est
          panis quem Dominus dedit vobis ad vescendum.</ab>
        <ab xml:id="d1e1460" n="16"> Hic est sermo, quem praecepit Dominus: Colligat unusquisque ex
          eo quantum sufficit ad vescendum: gomor per singula capita, juxta numerum animarum
          vestrarum quae habitant in tabernaculo sic tolletis.</ab>
        <ab xml:id="d1e1463" n="17"> Feceruntque ita filii Israël: et collegerunt, alius plus,
          alius minus.</ab>
        <ab xml:id="d1e1467" n="18"> Et mensi sunt ad mensuram gomor: nec qui plus collegerat,
          habuit amplius: nec qui minus paraverat, reperit minus: sed singuli juxta id quod edere
          poterant, congregaverunt.</ab>
        <ab xml:id="d1e1470" n="19"> Dixitque Moyses ad eos: Nullus relinquat ex eo in mane.</ab>
        <ab xml:id="d1e1473" n="20"> Qui non audierunt eum, sed dimiserunt quidam ex eis usque mane,
          et scatere coepit vermibus, atque computruit: et iratus est contra eos Moyses.<pc
            ana="#pilcrow"/>
        </ab>
        <ab xml:id="d1e1477" n="21"> Colligebant autem mane singuli, quantum sufficere poterat ad
          vescendum: cumque incaluisset sol, liquefiebat.</ab>
        <ab xml:id="d1e1480" n="22"> In die autem sexta collegerunt cibos duplices, id est, duo
          gomor per singulos homines: venerunt autem omnes principes multitudinis, et narraverunt
          Moysi.</ab>
        <ab xml:id="d1e1483" n="23"> Qui ait eis: Hoc est quod locutus est Dominus: Requies
          sabbati sanctificata est Domino cras: quodcumque operandum est, facite, et quae coquenda
          sunt coquite: quidquid autem reliquum fuerit, reponite usque in mane.</ab>
        <ab xml:id="d1e1487" n="24"> Feceruntque ita ut praeceperat Moyses, et non computruit, neque
          vermis inventus est in eo.</ab>
        <ab xml:id="d1e1490" n="25"> Dixitque Moyses: Comedite illud hodie, quia sabbatum est
          Domini: non invenietur hodie in agro.</ab>
        <ab xml:id="d1e1493" n="26"> Sex diebus colligite: in die autem septimo sabbatum est
          Domini, idcirco non invenietur.</ab>
        <ab xml:id="d1e1496" n="27"> Venitque septima dies: et egressi de populo ut colligerent,
          non invenerunt.</ab>
        <ab xml:id="d1e1499" n="28"> Dixit autem Dominus ad Moysen: Usquequo non vultis custodire
          mandata mea et legem meam ?</ab>
        <ab xml:id="d1e1502" n="29"> videte quod Dominus dederit vobis sabbatum, et propter hoc die
          sexta tribuit vobis cibos duplices: maneat unusquisque apud semetipsum ; nullus
          egrediatur de loco suo die septimo.</ab>
        <ab xml:id="d1e1506" n="30"> Et sabbatizavit populus die septimo.</ab>
        <ab xml:id="d1e1509" n="31"> Appellavitque domus Israël nomen ejus Man: quod erat quasi
          semen coriandri album, gustusque ejus quasi similae cum melle.</ab>
        <ab xml:id="d1e1512" n="32"> Dixit autem Moyses: Iste est sermo, quem praecepit Dominus : 
          Imple gomor ex eo, et custodiatur in futuras retro generationes: ut noverint panem, quo
          alui vos in solitudine, quando educti estis de terra Aegypti.</ab>
        <ab xml:id="d1e1515" n="33"> Dixitque Moyses ad Aaron: Sume vas unum, et mitte ibi man,
          quantum potest capere gomor, et repone coram Domino ad servandum in generationes
          vestras,</ab>
        <ab xml:id="d1e1518" n="34"> sicut praecepit Dominus Moysi. Posuitque illud Aaron in
          tabernaculo reservandum.</ab>
        <ab xml:id="d1e1521" n="35"> Filii autem Israël comederunt man quadraginta annis, donec
          venirent in terram habitabilem: hoc cibo aliti sunt, usquequo tangerent fines terrae
          Chanaan.</ab>
        <ab xml:id="d1e1525" n="36"> Gomor autem decima pars est ephi.</ab>
      </div>
      <div xml:id="d1e1529" type="chap" n="17">
        <ab xml:id="d1e1531" n="1">Igitur profecta omnis multitudo filiorum Israël de deserto Sin
          per mansiones suas, juxta sermonem Domini, castrametati sunt in Raphidim, ubi non erat
          aqua ad bibendum populo.</ab>
        <ab xml:id="d1e1534" n="2">Qui jurgatus contra Moysen, ait: Da nobis aquam, ut bibamus.
          Quibus respondit Moyses: Quid jurgamini contra me? cur tentatis Dominum ?</ab>
        <ab xml:id="d1e1537" n="3">Sitivit ergo ibi populus prae aquae penuria, et murmuravit
          contra Moysen, dicens: Cur fecisti nos exire de Aegypto, ut occideres nos, et liberos
          nostros, ac jumenta siti ?</ab>
        <ab xml:id="d1e1540" n="4">Clamavit autem Moyses ad Dominum, dicens: Quid faciam populo
          huic? adhuc paululum, et lapidabit me.</ab>
        <ab xml:id="d1e1543" n="5">Et ait Dominus ad Moysen: Antecede populum, et sume tecum de
          senioribus Israël: et virgam qua percussisti fluvium, tolle in manu tua, et vade.</ab>
        <ab xml:id="d1e1547" n="6">En ego stabo ibi coram te, supra petram Horeb: percutiesque
          petram, et exibit ex ea aqua, ut bibat populus. Fecit Moyses ita coram senioribus Israël
          : </ab>
        <ab xml:id="d1e1550" n="7">et vocavit nomen loci illius, Tentatio, propter jurgium filiorum
          Israël, et quia tentaverunt Dominum, dicentes: Estne Dominus in nobis, an non ?<pc
            ana="#pilcrow"/>
        </ab>
        <ab xml:id="d1e1554" n="8">Venit autem Amalec, et pugnabat contra Israël in Raphidim.</ab>
        <ab xml:id="d1e1557" n="9">Dixitque Moyses ad Josue: Elige viros: et egressus, pugna
          contra Amalec: cras ego stabo in vertice collis, habens virgam Dei in manu mea.</ab>
        <ab xml:id="d1e1560" n="10"> Fecit Josue ut locutus erat Moyses, et pugnavit contra Amalec : 
          Moyses autem et Aaron et Hur ascenderunt super verticem collis.</ab>
        <ab xml:id="d1e1563" n="11"> Cumque levaret Moyses manus, vincebat Israël: sin autem
          paululum remisisset, superabat Amalec.</ab>
        <ab xml:id="d1e1567" n="12"> Manus autem Moysi erant graves: sumentes igitur lapidem,
          posuerunt subter eum, in quo sedit: Aaron autem et Hur sustentabant manus ejus ex utraque
          parte. Et factum est ut manus illius non lassarentur usque ad occasum solis.</ab>
        <ab xml:id="d1e1570" n="13"> Fugavitque Josue Amalec, et populum ejus in ore gladii.</ab>
        <ab xml:id="d1e1573" n="14"> Dixit autem Dominus ad Moysen: Scribe hoc ob monimentum in
          libro, et trade auribus Josue: delebo enim memoriam Amalec sub caelo.</ab>
        <ab xml:id="d1e1576" n="15"> Aedificavitque Moyses altare: et vocavit nomen ejus, Dominus
          exaltatio mea, dicens : </ab>
        <ab xml:id="d1e1579" n="16"> Quia manus solii Domini, et bellum Domini erit contra Amalec, a
          generatione in generationem.</ab>
      </div>
      <div xml:id="d1e1584" type="chap" n="18">
        <ab xml:id="d1e1586" n="1">Cumque audisset Jethro, sacerdos Madian, cognatus Moysi, omnia
          quae fecerat Deus Moysi, et Israëli populo suo, et quod eduxisset Dominus Israël de
          Aegypto,</ab>
        <ab xml:id="d1e1589" n="2">tulit Sephoram uxorem Moysi quam remiserat,</ab>
        <ab xml:id="d1e1592" n="3">et duos filios ejus: quorum unus vocabatur Gersam, dicente
          patre: Advena fui in terra aliena ;</ab>
        <ab xml:id="d1e1595" n="4">alter vero Eliezer: Deus enim, ait, patris mei adjutor meus, et
          eruit me de gladio Pharaonis.</ab>
        <ab xml:id="d1e1598" n="5">Venit ergo Jethro cognatus Moysi, et filii ejus, et uxor ejus ad
          Moysen in desertum, ubi erat castrametatus juxta montem Dei.</ab>
        <ab xml:id="d1e1602" n="6">Et mandavit Moysi, dicens: Ego Jethro cognatus tuus venio ad
          te, et uxor tua, et duo filii cum ea.</ab>
        <ab xml:id="d1e1605" n="7">Qui egressus in occursum cognati sui, adoravit, et osculatus est
          eum: salutaveruntque se mutuo verbis pacificis. Cumque intrasset tabernaculum,</ab>
        <ab xml:id="d1e1608" n="8">narravit Moyses cognato suo cuncta quae fecerat Dominus Pharaoni
          et Aegyptiis propter Israël: universumque laborem, qui accidisset eis in itinere, et quod
          liberaverat eos Dominus.</ab>
        <ab xml:id="d1e1611" n="9">Laetatusque est Jethro super omnibus bonis, quae fecerat Dominus
          Israëli, eo quod eruisset eum de manu Aegyptiorum.</ab>
        <ab xml:id="d1e1614" n="10"> Et ait: Benedictus Dominus, qui liberavit vos de manu
          Aegyptiorum, et de manu Pharaonis ; qui eruit populum suum de manu Aegypti.</ab>
        <ab xml:id="d1e1617" n="11"> Nunc cognovi, quia magnus Dominus super omnes deos: eo quod
          superbe egerint contra illos.</ab>
        <ab xml:id="d1e1621" n="12"> Obtulit ergo Jethro cognatus Moysi holocausta et hostias Deo : 
          veneruntque Aaron et omnes seniores Israël, ut comederent panem cum eo coram Deo.<pc
            ana="#pilcrow"/>
        </ab>
        <ab xml:id="d1e1625" n="13"> Altera autem die sedit Moyses ut judicaret populum, qui
          assistebat Moysi a mane usque ad vesperam.</ab>
        <ab xml:id="d1e1628" n="14"> Quod cum vidisset cognatus ejus, omnia scilicet quae agebat in
          populo, ait: Quid est hoc quod facis in plebe? cur solus sedes, et omnis populus
          praestolatur de mane usque ad vesperam ?</ab>
        <ab xml:id="d1e1631" n="15"> Cui respondit Moyses: Venit ad me populus quaerens sententiam
          Dei : </ab>
        <ab xml:id="d1e1634" n="16"> cumque acciderit eis aliqua disceptatio, veniunt ad me ut
          judicem inter eos, et ostendam praecepta Dei, et leges ejus.</ab>
        <ab xml:id="d1e1637" n="17"> At ille: Non bonam, inquit, rem facis.</ab>
        <ab xml:id="d1e1641" n="18"> Stulto labore consumeris et tu, et populus iste qui tecum est : 
          ultra vires tuas est negotium ; solus illud non poteris sustinere.</ab>
        <ab xml:id="d1e1644" n="19"> Sed audi verba mea atque consilia, et erit Deus tecum. Esto tu
          populo in his quae ad Deum pertinent, ut referas quae dicuntur ad eum : </ab>
        <ab xml:id="d1e1647" n="20"> ostendasque populo caeremonias et ritum colendi, viamque per
          quam ingredi debeant, et opus quod facere debeant.</ab>
        <ab xml:id="d1e1650" n="21"> Provide autem de omni plebe viros potentes, et timentes Deum,
          in quibus sit veritas, et qui oderint avaritiam, et constitue ex eis tribunos, et
          centuriones, et quinquagenarios, et decanos,</ab>
        <ab xml:id="d1e1653" n="22"> qui judicent populum omni tempore: quidquid autem majus
          fuerit, referant ad te, et ipsi minora tantummodo judicent: leviusque sit tibi, partito
          in alios onere.</ab>
        <ab xml:id="d1e1656" n="23"> Si hoc feceris, implebis imperium Dei, et praecepta ejus
          poteris sustentare: et omnis hic populus revertetur ad loca sua cum pace.</ab>
        <ab xml:id="d1e1660" n="24"> Quibus auditis, Moyses fecit omnia quae ille suggesserat.</ab>
        <ab xml:id="d1e1663" n="25"> Et electis viris strenuis de cuncto Israël, constituit eos
          principes populi, tribunos, et centuriones, et quinquagenarios, et decanos.</ab>
        <ab xml:id="d1e1666" n="26"> Qui judicabant plebem omni tempore: quidquid autem gravius
          erat, referebant ad eum, faciliora tantummodo judicantes.</ab>
        <ab xml:id="d1e1669" n="27"> Dimisitque cognatum suum: qui reversus abiit in terram
          suam.</ab>
      </div>
      <div xml:id="d1e1673" type="chap" n="19">
        <ab xml:id="d1e1675" n="1">Mense tertio egressionis Israël de terra Aegypti, in die hac
          venerunt in solitudinem Sinai.</ab>
        <ab xml:id="d1e1678" n="2">Nam profecti de Raphidim, et pervenientes usque in desertum
          Sinai, castrametati sunt in eodem loco, ibique Israël fixit tentoria e regione montis.<pc
            ana="#pilcrow"/>
        </ab>
        <ab xml:id="d1e1682" n="3">Moyses autem ascendit ad Deum: vocavitque eum Dominus de monte,
          et ait: Haec dices domui Jacob, et annuntiabis filiis Israël : </ab>
        <ab xml:id="d1e1685" n="4">Vos ipsi vidistis quae fecerim Aegyptiis, quomodo portaverim vos
          super alas aquilarum, et assumpserim mihi.</ab>
        <ab xml:id="d1e1688" n="5">Si ergo audieritis vocem meam, et custodieritis pactum meum,
          eritis mihi in peculium de cunctis populis: mea est enim omnis terra : </ab>
        <ab xml:id="d1e1692" n="6">et vos eritis mihi in regnum sacerdotale, et gens sancta. Haec
          sunt verba quae loqueris ad filios Israël.</ab>
        <ab xml:id="d1e1695" n="7">Venit Moyses: et convocatis majoribus natu populi, exposuit
          omnes sermones quos mandaverat Dominus.</ab>
        <ab xml:id="d1e1698" n="8">Responditque omnis populus simul: Cuncta quae locutus est
          Dominus, faciemus. Cumque retulisset Moyses verba populi ad Dominum,</ab>
        <ab xml:id="d1e1701" n="9">ait ei Dominus: Jam nunc veniam ad te in caligine nubis, ut
          audiat me populus loquentem ad te, et credat tibi in perpetuum. Nuntiavit ergo Moyses
          verba populi ad Dominum.
        </ab>
        <ab xml:id="d1e1705" n="10"> Qui dixit ei: Vade ad populum, et sanctifica illos hodie, et
          cras, laventque vestimenta sua.</ab>
        <ab xml:id="d1e1708" n="11"> Et sint parati in diem tertium: in die enim tertia descendet
          Dominus coram omni plebe super montem Sinai.</ab>
        <ab xml:id="d1e1712" n="12"> Constituesque terminos populo per circuitum, et dices ad eos : 
          Cavete ne ascendatis in montem, nec tangatis fines illius: omnis qui tetigerit montem,
          morte morietur.</ab>
        <ab xml:id="d1e1715" n="13"> Manus non tanget eum, sed lapidibus opprimetur, aut confodietur
          jaculis: sive jumentum fuerit, sive homo, non vivet: cum coeperit clangere buccina, tunc
          ascendant in montem.</ab>
        <ab xml:id="d1e1718" n="14"> Descenditque Moyses de monte ad populum, et sanctificavit eum.
          Cumque lavissent vestimenta sua,</ab>
        <ab xml:id="d1e1721" n="15"> ait ad eos: Estote parati in diem tertium, et ne
          appropinquetis uxoribus vestris.
        </ab>
        <ab xml:id="d1e1725" n="16"> Jamque advenerat tertius dies, et mane inclaruerat: et ecce
          coeperunt audiri tonitrua, ac micare fulgura, et nubes densissima operire montem,
          clangorque buccinae vehementius perstrepebat: et timuit populus qui erat in castris.</ab>
        <ab xml:id="d1e1728" n="17"> Cumque eduxisset eos Moyses in occursum Dei de loco castrorum,
          steterunt ad radices montis.</ab>
        <ab xml:id="d1e1732" n="18"> Totus autem mons Sinai fumabat, eo quod descendisset Dominus
          super eum in igne: et ascenderet fumus ex eo quasi de fornace, eratque omnis mons
          terribilis.</ab>
        <ab xml:id="d1e1735" n="19"> Et sonitus buccinae paulatim crescebat in majus, et prolixius
          tendebatur: Moyses loquebatur, et Deus respondebat ei.</ab>
        <ab xml:id="d1e1738" n="20"> Descenditque Dominus super montem Sinai in ipso montis vertice,
          et vocavit Moysen in cacumen ejus. Quo cum ascendisset,</ab>
        <ab xml:id="d1e1741" n="21"> dixit ad eum: Descende, et contestare populum: ne forte velit
          transcendere terminos ad videndum Dominum, et pereat ex eis plurima multitudo.</ab>
        <ab xml:id="d1e1744" n="22"> Sacerdotes quoque qui accedunt ad Dominum, sanctificentur, ne
          percutiat eos.</ab>
        <ab xml:id="d1e1747" n="23"> Dixitque Moyses ad Dominum: Non poterit vulgus ascendere in
          montem Sinai: tu enim testificatus es, et jussisti, dicens: Pone terminos circa montem,
          et sanctifica illum.</ab>
        <ab xml:id="d1e1751" n="24"> Cui ait Dominus: Vade, descende: ascendesque tu, et Aaron
          tecum: sacerdotes autem et populus ne transeant terminos, nec ascendant ad Dominum, ne
          forte interficiat illos.</ab>
        <ab xml:id="d1e1754" n="25"> Descenditque Moyses ad populum, et omnia narravit eis.</ab>
      </div>
      <div xml:id="d1e1758" type="chap" n="20">
        <ab xml:id="d1e1760" n="1">Locutusque est Dominus cunctos sermones hos : </ab>
        <ab xml:id="d1e1763" n="2">Ego sum Dominus Deus tuus, qui eduxi te de terra Aegypti, de
          domo servitutis.</ab>
        <ab xml:id="d1e1766" n="3">Non habebis deos alienos coram me.</ab>
        <ab xml:id="d1e1769" n="4">Non facies tibi sculptile, neque omnem similitudinem quae est in
          caelo desuper, et quae in terra deorsum, nec eorum quae sunt in aquis sub terra.</ab>
        <ab xml:id="d1e1772" n="5">Non adorabis ea, neque coles: ego sum Dominus Deus tuus fortis,
          zelotes, visitans iniquitatem patrum in filios, in tertiam et quartam generationem eorum
          qui oderunt me : </ab>
        <ab xml:id="d1e1776" n="6">et faciens misericordiam in millia his qui diligunt me, et
          custodiunt praecepta mea.</ab>
        <ab xml:id="d1e1779" n="7">Non assumes nomen Domini Dei tui in vanum: nec enim habebit
          insontem Dominus eum qui assumpserit nomen Domini Dei sui frustra.</ab>
        <ab xml:id="d1e1782" n="8">Memento ut diem sabbati sanctifices.</ab>
        <ab xml:id="d1e1785" n="9">Sex diebus operaberis, et facies omnia opera tua.</ab>
        <ab xml:id="d1e1788" n="10"> Septimo autem die sabbatum Domini Dei tui est: non facies omne
          opus in eo, tu, et filius tuus et filia tua, servus tuus et ancilla tua, jumentum tuum, et
          advena qui est intra portas tuas.</ab>
        <ab xml:id="d1e1791" n="11"> Sex enim diebus fecit Dominus caelum et terram, et mare, et
          omnia quae in eis sunt, et requievit in die septimo: idcirco benedixit Dominus diei
          sabbati, et sanctificavit eum.</ab>
        <ab xml:id="d1e1795" n="12"> Honora patrem tuum et matrem tuam, ut sis longaevus super
          terram, quam Dominus Deus tuus dabit tibi.</ab>
        <ab xml:id="d1e1798" n="13"> Non occides.</ab>
        <ab xml:id="d1e1801" n="14"> Non moechaberis.</ab>
        <ab xml:id="d1e1804" n="15"> Non furtum facies.</ab>
        <ab xml:id="d1e1807" n="16"> Non loqueris contra proximum tuum falsum testimonium.</ab>
        <ab xml:id="d1e1810" n="17"> Non concupisces domum proximi tui, nec desiderabis uxorem ejus,
          non servum, non ancillam, non bovem, non asinum, nec omnia quae illius sunt.<pc
            ana="#pilcrow"/>
        </ab>
        <ab xml:id="d1e1815" n="18"> Cunctus autem populus videbat voces et lampades, et sonitum
          buccinae, montemque fumantem: et perterriti ac pavore concussi, steterunt procul,</ab>
        <ab xml:id="d1e1818" n="19"> dicentes Moysi: Loquere tu nobis, et audiemus: non loquatur
          nobis Dominus, ne forte moriamur.</ab>
        <ab xml:id="d1e1821" n="20"> Et ait Moyses ad populum: Nolite timere: ut enim probaret vos
          venit Deus, et ut terror illius esset in vobis, et non peccaretis.</ab>
        <ab xml:id="d1e1824" n="21"> Stetitque populus de longe. Moyses autem accessit ad caliginem
          in qua erat Deus.
        </ab>
        <ab xml:id="d1e1828" n="22"> Dixit praeterea Dominus ad Moysen: Haec dices filiis Israël : 
          Vos vidistis quod de caelo locutus sim vobis.</ab>
        <ab xml:id="d1e1831" n="23"> Non facietis deos argenteos, nec deos aureos facietis
          vobis.</ab>
        <ab xml:id="d1e1835" n="24"> Altare de terra facietis mihi, et offeretis super eo holocausta
          et pacifica vestra, oves vestras et boves in omni loco in quo memoria fuerit nominis mei : 
          veniam ad te, et benedicam tibi.</ab>
        <ab xml:id="d1e1838" n="25"> Quod si altare lapideum feceris mihi, non aedificabis illud de
          sectis lapidibus: si enim levaveris cultrum super eo, polluetur.</ab>
        <ab xml:id="d1e1841" n="26"> Non ascendes per gradus ad altare meum, ne reveletur turpitudo
          tua.</ab>
      </div>
      <div xml:id="d1e1845" type="chap" n="21">
        <ab xml:id="d1e1847" n="1">Haec sunt judicia quae propones eis.</ab>
        <ab xml:id="d1e1850" n="2">Si emeris servum hebraeum, sex annis serviet tibi: in septimo
          egredietur liber gratis.</ab>
        <ab xml:id="d1e1853" n="3">Cum quali veste intraverit, cum tali exeat: si habens uxorem,
          et uxor egredietur simul.</ab>
        <ab xml:id="d1e1856" n="4">Sin autem dominus dederit illi uxorem, et pepererit filios et
          filias: mulier et liberi ejus erunt domini sui, ipse vero exibit cum vestitu suo.</ab>
        <ab xml:id="d1e1859" n="5">Quod si dixerit servus: Diligo dominum meum et uxorem ac
          liberos ; non egrediar liber : </ab>
        <ab xml:id="d1e1863" n="6">offeret eum dominus diis, et applicabitur ad ostium et postes,
          perforabitque aurem ejus subula: et erit ei servus in saeculum.</ab>
        <ab xml:id="d1e1866" n="7">Si quis vendiderit filiam suam in famulam, non egredietur sicut
          ancillae exire consueverunt.</ab>
        <ab xml:id="d1e1869" n="8">Si displicuerit oculis domini sui cui tradita fuerat, dimittet
          eam: populo autem alieno vendendi non habebit potestatem, si spreverit eam.</ab>
        <ab xml:id="d1e1872" n="9">Sin autem filio suo desponderit eam, juxta morem filiarum faciet
          illi.</ab>
        <ab xml:id="d1e1875" n="10"> Quod si alteram ei acceperit, providebit puellae nuptias, et
          vestimenta, et pretium pudicitiae non negabit.</ab>
        <ab xml:id="d1e1878" n="11"> Si tria ista non fecerit, egredietur gratis absque pecunia.<pc
            ana="#pilcrow"/>
        </ab>
        <ab xml:id="d1e1883" n="12"> Qui percusserit hominem volens occidere, morte moriatur.</ab>
        <ab xml:id="d1e1886" n="13"> Qui autem non est insidiatus, sed Deus illum tradidit in manus
          ejus, constituam tibi locum in quem fugere debeat.</ab>
        <ab xml:id="d1e1889" n="14"> Si quis per industriam occiderit proximum suum, et per insidias
         : ab altari meo evelles eum, ut moriatur.</ab>
        <ab xml:id="d1e1892" n="15"> Qui percusserit patrem suum aut matrem, morte moriatur.</ab>
        <ab xml:id="d1e1895" n="16"> Qui furatus fuerit hominem, et vendiderit eum, convictus noxae,
          morte moriatur.</ab>
        <ab xml:id="d1e1898" n="17"> Qui maledixerit patri suo, vel matri, morte moriatur.<pc
            ana="#pilcrow"/>
        </ab>
        <ab xml:id="d1e1903" n="18"> Si rixati fuerint viri, et percusserit alter proximum suum
          lapide vel pugno, et ille mortuus non fuerit, sed jacuerit in lectulo : </ab>
        <ab xml:id="d1e1906" n="19"> si surrexerit, et ambulaverit foris super baculum suum,
          innocens erit qui percusserit, ita tamen ut operas ejus et impensas in medicos
          restituat.</ab>
        <ab xml:id="d1e1909" n="20"> Qui percusserit servum suum, vel ancillam virga, et mortui
          fuerint in manibus ejus, criminis reus erit.</ab>
        <ab xml:id="d1e1912" n="21"> Sin autem uno die vel duobus supervixerit, non subjacebit
          poenae, quia pecunia illius est.</ab>
        <ab xml:id="d1e1915" n="22"> Si rixati fuerint viri, et percusserit quis mulierem
          praegnantem, et abortivum quidem fecerit, sed ipsa vixerit: subjacebit damno quantum
          maritus mulieris expetierit, et arbitri judicaverint.</ab>
        <ab xml:id="d1e1918" n="23"> Sin autem mors ejus fuerit subsecuta, reddet animam pro
          anima,</ab>
        <ab xml:id="d1e1922" n="24"> oculum pro oculo, dentem pro dente, manum pro manu, pedem pro
          pede,</ab>
        <ab xml:id="d1e1925" n="25"> adustionem pro adustione, vulnus pro vulnere, livorem pro
          livore.</ab>
        <ab xml:id="d1e1928" n="26"> Si percusserit quispiam oculum servi sui aut ancillae, et
          luscos eos fecerit, dimittet eos liberos pro oculo quem eruit.</ab>
        <ab xml:id="d1e1931" n="27"> Dentem quoque si excusserit servo vel ancillae suae, similiter
          dimittet eos liberos.
        </ab>
        <ab xml:id="d1e1935" n="28"> Si bos cornu percusserit virum aut mulierem, et mortui fuerint,
          lapidibus obruetur: et non comedentur carnes ejus, dominus quoque bovis innocens
          erit.</ab>
        <ab xml:id="d1e1938" n="29"> Quod si bos cornupeta fuerit ab heri et nudiustertius, et
          contestati sunt dominum ejus, nec recluserit eum, occideritque virum aut mulierem: et bos
          lapidibus obruetur, et dominum ejus occident.</ab>
        <ab xml:id="d1e1942" n="30"> Quod si pretium fuerit ei impositum, dabit pro anima sua
          quidquid fuerit postulatus.</ab>
        <ab xml:id="d1e1945" n="31"> Filium quoque et filiam si cornu percusserit, simili sententiae
          subjacebit.</ab>
        <ab xml:id="d1e1948" n="32"> Si servum ancillamque invaserit, triginta siclos argenti domino
          dabit, bos vero lapidibus opprimetur.</ab>
        <ab xml:id="d1e1951" n="33"> Si quis aperuerit cisternam, et foderit, et non operuerit eam,
          cecideritque bos aut asinus in eam,</ab>
        <ab xml:id="d1e1954" n="34"> reddet dominus cisternae pretium jumentorum: quod autem
          mortuum est, ipsius erit.</ab>
        <ab xml:id="d1e1957" n="35"> Si bos alienus bovem alterius vulneraverit, et ille mortuus
          fuerit: vendent bovem vivum, et divident pretium, cadaver autem mortui inter se
          dispertient.</ab>
        <ab xml:id="d1e1961" n="36"> Sin autem sciebat quod bos cornupeta esset ab heri et
          nudiustertius, et non custodivit eum dominus suus: reddet bovem pro bove, et cadaver
          integrum accipiet.</ab>
      </div>
      <div xml:id="d1e1965" type="chap" n="22">
        <ab xml:id="d1e1967" n="1">Si quis furatus fuerit bovem aut ovem, et occiderit vel
          vendiderit: quinque boves pro uno bove restituet, et quatuor oves pro una ove.</ab>
        <ab xml:id="d1e1970" n="2">Si effringens fur domum sive suffodiens fuerit inventus, et
          accepto vulnere mortuus fuerit, percussor non erit reus sanguinis.</ab>
        <ab xml:id="d1e1973" n="3">Quod si orto sole hoc fecerit, homicidium perpetravit, et ipse
          morietur. Si non habuerit quod pro furto reddat, ipse venundabitur.</ab>
        <ab xml:id="d1e1976" n="4">Si inventum fuerit apud eum quod furatus est, vivens: sive bos,
          sive asinus, sive ovis, duplum restituet.
        </ab>
        <ab xml:id="d1e1980" n="5">Si laeserit quispiam agrum vel vineam, et dimiserit jumentum
          suum ut depascatur aliena: quidquid optimum habuerit in agro suo, vel in vinea, pro damni
          aestimatione restituet.</ab>
        <ab xml:id="d1e1984" n="6">Si egressus ignis invenerit spinas, et comprehenderit acervos
          frugum, sive stantes segetes in agris, reddet damnum qui ignem succenderit.</ab>
        <ab xml:id="d1e1987" n="7">Si quis commendaverit amico pecuniam aut vas in custodiam, et ab
          eo, qui susceperat, furto ablata fuerint: si invenitur fur, duplum reddet : </ab>
        <ab xml:id="d1e1990" n="8">si latet fur, dominus domus applicabitur ad deos, et jurabit
          quod non extenderit manum in rem proximi sui,</ab>
        <ab xml:id="d1e1993" n="9">ad perpetrandam fraudem, tam in bove quam in asino, et ove ac
          vestimento, et quidquid damnum inferre potest: ad deos utriusque causa perveniet, et si
          illi judicaverint, duplum restituet proximo suo.</ab>
        <ab xml:id="d1e1996" n="10"> Si quis commendaverit proximo suo asinum, bovem, ovem, et omne
          jumentum ad custodiam, et mortuum fuerit, aut debilitatum, vel captum ab hostibus,
          nullusque hoc viderit : </ab>
        <ab xml:id="d1e1999" n="11"> jusjurandum erit in medio, quod non extenderit manum ad rem
          proximi sui: suscipietque dominus juramentum, et ille reddere non cogetur.</ab>
        <ab xml:id="d1e2003" n="12"> Quod si furto ablatum fuerit, restituet damnum domino ;</ab>
        <ab xml:id="d1e2006" n="13"> si comestum a bestia, deferat ad eum quod occisum est, et non
          restituet.</ab>
        <ab xml:id="d1e2009" n="14"> Qui a proximo suo quidquam horum mutuo postulaverit, et
          debilitatum aut mortuum fuerit domino non praesente, reddere compelletur.</ab>
        <ab xml:id="d1e2012" n="15"> Quod si impraesentiarum dominus fuerit, non restituet, maxime
          si conductum venerat pro mercede operis sui.
        </ab>
        <ab xml:id="d1e2016" n="16"> Si seduxerit quis virginem necdum desponsatam, dormieritque cum
          ea: dotabit eam, et habebit eam uxorem.</ab>
        <ab xml:id="d1e2019" n="17"> Si pater virginis dare noluerit, reddet pecuniam juxta modum
          dotis, quam virgines accipere consueverunt.</ab>
        <ab xml:id="d1e2023" n="18"> Maleficos non patieris vivere.</ab>
        <ab xml:id="d1e2026" n="19"> Qui coierit cum jumento, morte moriatur.</ab>
        <ab xml:id="d1e2029" n="20"> Qui immolat diis, occidetur, praeterquam Domino soli.<pc
            ana="#pilcrow"/>
        </ab>
        <ab xml:id="d1e2033" n="21"> Advenam non contristabis, neque affliges eum: advenae enim et
          ipsi fuistis in terra Aegypti.</ab>
        <ab xml:id="d1e2036" n="22"> Viduae et pupillo non nocebitis.</ab>
        <ab xml:id="d1e2039" n="23"> Si laeseritis eos, vociferabuntur ad me, et ego audiam clamorem
          eorum : </ab>
        <ab xml:id="d1e2043" n="24"> et indignabitur furor meus, percutiamque vos gladio, et erunt
          uxores vestrae viduae, et filii vestri pupilli.</ab>
        <ab xml:id="d1e2046" n="25"> Si pecuniam mutuam dederis populo meo pauperi qui habitat
          tecum, non urgebis eum quasi exactor, nec usuris opprimes.</ab>
        <ab xml:id="d1e2049" n="26"> Si pignus a proximo tuo acceperis vestimentum, ante solis
          occasum reddes ei.</ab>
        <ab xml:id="d1e2052" n="27"> Ipsum enim est solum, quo operitur, indumentum carnis ejus, nec
          habet aliud in quo dormiat: si clamaverit ad me, exaudiam eum, quia misericors sum.</ab>
        <ab xml:id="d1e2055" n="28"> Diis non detrahes, et principi populi tui non maledices.<pc
            ana="#pilcrow"/>
        </ab>
        <ab xml:id="d1e2059" n="29"> Decimas tuas et primitias tuas non tardabis reddere : 
          primogenitum filiorum tuorum dabis mihi.</ab>
        <ab xml:id="d1e2063" n="30"> De bobus quoque, et ovibus similiter facies: septem diebus sit
          cum matre sua, die octava reddes illum mihi.</ab>
        <ab xml:id="d1e2066" n="31"> Viri sancti eritis mihi: carnem, quae a bestiis fuerit
          praegustata, non comedetis, sed projicietis canibus.</ab>
      </div>
      <div xml:id="d1e2070" type="chap" n="23">
        <ab xml:id="d1e2072" n="1">Non suscipies vocem mendacii, nec junges manum tuam ut pro impio
          dicas falsum testimonium.</ab>
        <ab xml:id="d1e2075" n="2">Non sequeris turbam ad faciendum malum: nec in judicio,
          plurimorum acquiesces sententiae, ut a vero devies.</ab>
        <ab xml:id="d1e2078" n="3">Pauperis quoque non misereberis in judicio.</ab>
        <ab xml:id="d1e2081" n="4">Si occurreris bovi inimici tui, aut asino erranti, reduc ad
          eum.</ab>
        <ab xml:id="d1e2084" n="5">Si videris asinum odientis te jacere sub onere, non
          pertransibis, sed sublevabis cum eo.</ab>
        <ab xml:id="d1e2088" n="6">Non declinabis in judicium pauperis.</ab>
        <ab xml:id="d1e2091" n="7">Mendacium fugies. Insontem et justum non occides: quia aversor
          impium.</ab>
        <ab xml:id="d1e2094" n="8">Nec accipies munera, quae etiam excaecant prudentes, et
          subvertunt verba justorum.</ab>
        <ab xml:id="d1e2097" n="9">Peregrino molestus non eris. Scitis enim advenarum animas: quia
          et ipsi peregrini fuistis in terra Aegypti.
        </ab>
        <ab xml:id="d1e2101" n="10"> Sex annis seminabis terram tuam, et congregabis fruges ejus
          : </ab>
        <ab xml:id="d1e2104" n="11"> anno autem septimo dimittes eam, et requiescere facies, ut
          comedant pauperes populi tui: et quidquid reliquum fuerit, edant bestiae agri: ita
          facies in vinea et in oliveto tuo.</ab>
        <ab xml:id="d1e2108" n="12"> Sex diebus operaberis: septimo die cessabis, ut requiescat bos
          et asinus tuus, et refrigeretur filius ancillae tuae, et advena.</ab>
        <ab xml:id="d1e2111" n="13"> Omnia quae dixi vobis, custodite. Et per nomen externorum
          deorum non jurabitis, neque audietur ex ore vestro.
        </ab>
        <ab xml:id="d1e2115" n="14"> Tribus vicibus per singulos annos mihi festa celebrabitis.</ab>
        <ab xml:id="d1e2118" n="15"> Solemnitatem azymorum custodies. Septem diebus comedes azyma,
          sicut praecepi tibi, tempore mensis novorum, quando egressus es de Aegypto: non apparebis
          in conspectu meo vacuus.</ab>
        <ab xml:id="d1e2121" n="16"> Et solemnitatem messis primitivorum operis tui, quaecumque
          seminaveris in agro: solemnitatem quoque in exitu anni, quando congregaveris omnes fruges
          tuas de agro.</ab>
        <ab xml:id="d1e2124" n="17"> Ter in anno apparebit omne masculinum tuum coram Domino Deo
          tuo.</ab>
        <ab xml:id="d1e2128" n="18"> Non immolabis super fermento sanguinem victimae meae, nec
          remanebit adeps solemnitatis meae usque mane.</ab>
        <ab xml:id="d1e2131" n="19"> Primitias frugum terrae tuae deferes in domum Domini Dei tui.
          Non coques haedum in lacte matris suae.
        </ab>
        <ab xml:id="d1e2135" n="20"> Ecce ego mittam angelum meum, qui praecedat te, et custodiat in
          via, et introducat in locum quem paravi.</ab>
        <ab xml:id="d1e2138" n="21"> Observa eum, et audi vocem ejus, nec contemnendum putes: quia
          non dimittet cum peccaveris, et est nomen meum in illo.</ab>
        <ab xml:id="d1e2141" n="22"> Quod si audieris vocem ejus, et feceris omnia quae loquor,
          inimicus ero inimicis tuis, et affligam affligentes te.
        </ab>
        <ab xml:id="d1e2145" n="23"> Praecedetque te angelus meus, et introducet te ad Amorrhaeum,
          et Hethaeum, et Pherezaeum, Chananaeumque, et Hevaeum, et Jebusaeum, quos ego
          conteram.</ab>
        <ab xml:id="d1e2149" n="24"> Non adorabis deos eorum, nec coles eos: non facies opera
          eorum, sed destrues eos, et confringes statuas eorum.</ab>
        <ab xml:id="d1e2152" n="25"> Servietisque Domino Deo vestro, ut benedicam panibus tuis et
          aquis, et auferam infirmitatem de medio tui.</ab>
        <ab xml:id="d1e2155" n="26"> Non erit infoecunda, nec sterilis in terra tua: numerum dierum
          tuorum implebo.</ab>
        <ab xml:id="d1e2158" n="27"> Terrorem meum mittam in praecursum tuum, et occidam omnem
          populum, ad quem ingredieris: cunctorumque inimicorum tuorum coram te terga vertam : </ab>
        <ab xml:id="d1e2161" n="28"> emittens crabrones prius, qui fugabunt Hevaeum, et Chananaeum,
          et Hethaeum, antequam introëas.</ab>
        <ab xml:id="d1e2164" n="29"> Non ejiciam eos a facie tua anno uno: ne terra in solitudinem
          redigatur, et crescant contra te bestiae.</ab>
        <ab xml:id="d1e2168" n="30"> Paulatim expellam eos de conspectu tuo, donec augearis, et
          possideas terram.</ab>
        <ab xml:id="d1e2171" n="31"> Ponam autem terminos tuos a mari Rubro usque ad mare
          Palaestinorum, et a deserto usque ad fluvium: tradam in manibus vestris habitatores
          terrae, et ejiciam eos de conspectu vestro.</ab>
        <ab xml:id="d1e2174" n="32"> Non inibis cum eis foedus, nec cum diis eorum.</ab>
        <ab xml:id="d1e2177" n="33"> Non habitent in terra tua, ne forte peccare te faciant in me,
          si servieris diis eorum: quod tibi certe erit in scandalum.</ab>
      </div>
      <div xml:id="d1e2182" type="chap" n="24">
        <ab xml:id="d1e2184" n="1">Moysi quoque dixit: Ascende ad Dominum tu, et Aaron, Nadab et
          Abiu, et septuaginta senes ex Israël, et adorabitis procul.</ab>
        <ab xml:id="d1e2187" n="2">Solusque Moyses ascendet ad Dominum, et illi non appropinquabunt
         : nec populus ascendet cum eo.</ab>
        <ab xml:id="d1e2190" n="3">Venit ergo Moyses et narravit plebi omnia verba Domini, atque
          judicia: responditque omnis populus una voce: Omnia verba Domini, quae locutus est,
          faciemus.</ab>
        <ab xml:id="d1e2193" n="4">Scripsit autem Moyses universos sermones Domini: et mane
          consurgens, aedificavit altare ad radices montis, et duodecim titulos per duodecim tribus
          Israël.</ab>
        <ab xml:id="d1e2196" n="5">Misitque juvenes de filiis Israël, et obtulerunt holocausta,
          immolaveruntque victimas pacificas Domino, vitulos.</ab>
        <ab xml:id="d1e2200" n="6">Tulit itaque Moyses dimidiam partem sanguinis, et misit in
          crateras: partem autem residuam fudit super altare.</ab>
        <ab xml:id="d1e2203" n="7">Assumensque volumen foederis, legit audiente populo: qui
          dixerunt: Omnia quae locutus est Dominus, faciemus, et erimus obedientes.</ab>
        <ab xml:id="d1e2206" n="8">Ille vero sumptum sanguinem respersit in populum, et ait: Hic
          est sanguis foederis quod pepigit Dominus vobiscum super cunctis sermonibus his.<pc
            ana="#pilcrow"/>
        </ab>
        <ab xml:id="d1e2210" n="9">Ascenderuntque Moyses et Aaron, Nadab et Abiu, et septuaginta de
          senioribus Israël : </ab>
        <ab xml:id="d1e2213" n="10"> et viderunt Deum Israël: et sub pedibus ejus quasi opus
          lapidis sapphirini, et quasi caelum, cum serenum est.</ab>
        <ab xml:id="d1e2216" n="11"> Nec super eos qui procul recesserant de filiis Israël, misit
          manum suam, videruntque Deum, et comederunt, ac biberunt.</ab>
        <ab xml:id="d1e2220" n="12"> Dixit autem Dominus ad Moysen: Ascende ad me in montem, et
          esto ibi: daboque tibi tabulas lapideas, et legem, ac mandata quae scripsi: ut doceas
          eos.</ab>
        <ab xml:id="d1e2223" n="13"> Surrexerunt Moyses et Josue minister ejus: ascendensque Moyses
          in montem Dei,</ab>
        <ab xml:id="d1e2226" n="14"> senioribus ait: Expectate hic donec revertamur ad vos. Habetis
          Aaron et Hur vobiscum: si quid natum fuerit quaestionis, referetis ad eos.</ab>
        <ab xml:id="d1e2229" n="15"> Cumque ascendisset Moyses, operuit nubes montem,</ab>
        <ab xml:id="d1e2232" n="16"> et habitavit gloria Domini super Sinai, tegens illum nube sex
          diebus: septimo autem die vocavit eum de medio caliginis.</ab>
        <ab xml:id="d1e2235" n="17"> Erat autem species gloriae Domini quasi ignis ardens super
          verticem montis in conspectu filiorum Israël.</ab>
        <ab xml:id="d1e2239" n="18"> Ingressusque Moyses medium nebulae, ascendit in montem: et
          fuit ibi quadraginta diebus, et quadraginta noctibus.</ab>
      </div>
      <div xml:id="d1e2243" type="chap" n="25">
        <ab xml:id="d1e2245" n="1">Locutusque est Dominus ad Moysen, dicens : </ab>
        <ab xml:id="d1e2248" n="2">Loquere filiis Israël, ut tollant mihi primitias: ab omni
          homine qui offeret ultroneus, accipietis eas.</ab>
        <ab xml:id="d1e2251" n="3">Haec sunt autem quae accipere debeatis: aurum, et argentum, et
          aes,</ab>
        <ab xml:id="d1e2254" n="4">hyacinthum et purpuram, coccumque bis tinctum, et byssum, pilos
          caprarum,</ab>
        <ab xml:id="d1e2257" n="5">et pelles arietum rubricatas, pellesque janthinas, et ligna
          setim : </ab>
        <ab xml:id="d1e2261" n="6">oleum ad luminaria concinnanda: aromata in unguentum, et
          thymiamata boni odoris : </ab>
        <ab xml:id="d1e2264" n="7">lapides onychinos, et gemmas ad ornandum ephod, ac
          rationale.</ab>
        <ab xml:id="d1e2267" n="8">Facientque mihi sanctuarium, et habitabo in medio eorum : </ab>
        <ab xml:id="d1e2270" n="9">juxta omnem similitudinem tabernaculi quod ostendam tibi, et
          omnium vasorum in cultum ejus. Sicque facietis illud : </ab>
        <ab xml:id="d1e2275" n="10"> arcam de lignis setim compingite, cujus longitudo habeat duos
          et semis cubitos: latitudo, cubitum et dimidium: altitudo, cubitum similiter ac
          semissem.</ab>
        <ab xml:id="d1e2278" n="11"> Et deaurabis eam auro mundissimo intus et foris: faciesque
          supra, coronam auream per circuitum : </ab>
        <ab xml:id="d1e2282" n="12"> et quatuor circulos aureos, quos pones per quatuor arcae
          angulos: duo circuli sint in latere uno, et duo in altero.</ab>
        <ab xml:id="d1e2285" n="13"> Facies quoque vectes de lignis setim, et operies eos auro.</ab>
        <ab xml:id="d1e2288" n="14"> Inducesque per circulos qui sunt in arcae lateribus, ut
          portetur in eis : </ab>
        <ab xml:id="d1e2291" n="15"> qui semper erunt in circulis, nec umquam extrahentur ab
          eis.</ab>
        <ab xml:id="d1e2294" n="16"> Ponesque in arca testificationem quam dabo tibi.</ab>
        <ab xml:id="d1e2297" n="17"> Facies et propitiatorium de auro mundissimo: duos cubitos et
          dimidium tenebit longitudo ejus, et cubitum ac semissem latitudo.</ab>
        <ab xml:id="d1e2301" n="18"> Duos quoque cherubim aureos et productiles facies, ex utraque
          parte oraculi.</ab>
        <ab xml:id="d1e2304" n="19"> Cherub unus sit in latere uno, et alter in altero.</ab>
        <ab xml:id="d1e2307" n="20"> Utrumque latus propitiatorii tegant expandentes alas, et
          operientes oraculum, respiciantque se mutuo versis vultibus in propitiatorium quo
          operienda est arca,</ab>
        <ab xml:id="d1e2310" n="21"> in qua pones testimonium quod dabo tibi.</ab>
        <ab xml:id="d1e2313" n="22"> Inde praecipiam, et loquar ad te supra propitiatorium, ac de
          medio duorum cherubim, qui erunt super arcam testimonii, cuncta quae mandabo per te filiis
            Israël.
        </ab>
        <ab xml:id="d1e2317" n="23"> Facies et mensam de lignis setim, habentem duos cubitos
          longitudinis, et in latitudine cubitum, et in altitudine cubitum et semissem.</ab>
        <ab xml:id="d1e2321" n="24"> Et inaurabis eam auro purissimo: faciesque illi labium aureum
          per circuitum,</ab>
        <ab xml:id="d1e2324" n="25"> et ipsi labio coronam interrasilem altam quatuor digitis: et
          super illam, alteram coronam aureolam.</ab>
        <ab xml:id="d1e2327" n="26"> Quatuor quoque circulos aureos praeparabis, et pones eis in
          quatuor angulis ejusdem mensae per singulos pedes.</ab>
        <ab xml:id="d1e2330" n="27"> Subter coronam erunt circuli aurei, ut mittantur vectes per
          eos, et possit mensa portari.</ab>
        <ab xml:id="d1e2333" n="28"> Ipsos quoque vectes facies de lignis setim, et circumdabis auro
          ad subvehendam mensam.</ab>
        <ab xml:id="d1e2336" n="29"> Parabis et acetabula, ac phialas, thuribula, et cyathos, in
          quibus offerenda sunt libamina, ex auro purissimo.</ab>
        <ab xml:id="d1e2340" n="30"> Et pones super mensam panes propositionis in conspectu meo
            semper.
        </ab>
        <ab xml:id="d1e2344" n="31"> Facies et candelabrum ductile de auro mundissimo, hastile ejus,
          et calamos, scyphos, et sphaerulas, ac lilia ex ipso procedentia.</ab>
        <ab xml:id="d1e2347" n="32"> Sex calami egredientur de lateribus, tres ex uno latere, et
          tres ex altero.</ab>
        <ab xml:id="d1e2350" n="33"> Tres scyphi quasi in nucis modum per calamos singulos,
          sphaerulaque simul, et lilium: et tres similiter scyphi instar nucis in calamo altero,
          sphaerulaque simul et lilium. Hoc erit opus sex calamorum, qui producendi sunt de hastili
          : </ab>
        <ab xml:id="d1e2353" n="34"> in ipso autem candelabro erunt quatuor scyphi in nucis modum,
          sphaerulaeque per singulos, et lilia.</ab>
        <ab xml:id="d1e2356" n="35"> Sphaerulae sub duobus calamis per tria loca, qui simul sex
          fiunt procedentes de hastili uno.</ab>
        <ab xml:id="d1e2360" n="36"> Et sphaerulae igitur et calami ex ipso erunt, universa ductilia
          de auro purissimo.</ab>
        <ab xml:id="d1e2363" n="37"> Facies et lucernas septem, et pones eas super candelabrum, ut
          luceant ex adverso.</ab>
        <ab xml:id="d1e2366" n="38"> Emunctoria quoque, et ubi quae emuncta sunt extinguantur, fiant
          de auro purissimo.</ab>
        <ab xml:id="d1e2369" n="39"> Omne pondus candelabri cum universis vasis suis habebit
          talentum auri purissimi.</ab>
        <ab xml:id="d1e2372" n="40"> Inspice, et fac secundum exemplar quod tibi in monte monstratum
          est.</ab>
      </div>
      <div xml:id="d1e2376" type="chap" n="26">
        <ab xml:id="d1e2378" n="1">Tabernaculum vero ita facies: decem cortinas de bysso retorta,
          et hyacintho, ac purpura, coccoque bis tincto, variatas opere plumario facies.</ab>
        <ab xml:id="d1e2381" n="2">Longitudo cortinae unius habebit viginti octo cubitos : 
          latitudo, quatuor cubitorum erit. Unius mensurae fient universa tentoria.</ab>
        <ab xml:id="d1e2384" n="3">Quinque cortinae sibi jungentur mutuo, et aliae quinque nexu
          simili cohaerebunt.</ab>
        <ab xml:id="d1e2387" n="4">Ansulas hyacinthinas in lateribus ac summitatibus facies
          cortinarum, ut possint invicem copulari.</ab>
        <ab xml:id="d1e2390" n="5">Quinquagenas ansulas cortina habebit in utraque parte, ita
          insertas ut ansa contra ansam veniat, et altera alteri possit aptari.</ab>
        <ab xml:id="d1e2394" n="6">Facies et quinquaginta circulos aureos quibus cortinarum vela
          jungenda sunt, ut unum tabernaculum fiat.</ab>
        <ab xml:id="d1e2397" n="7">Facies et saga cilicina undecim, ad operiendum tectum
          tabernaculi.</ab>
        <ab xml:id="d1e2400" n="8">Longitudo sagi unius habebit triginta cubitos, et latitudo,
          quatuor: aequa erit mensura sagorum omnium.</ab>
        <ab xml:id="d1e2403" n="9">E quibus quinque junges seorsum, et sex sibi mutuo copulabis,
          ita ut sextum sagum in fronte tecti duplices.</ab>
        <ab xml:id="d1e2406" n="10"> Facies et quinquaginta ansas in ora sagi unius, ut conjungi cum
          altero queat, et quinquaginta ansas in ora sagi alterius, ut cum altero copuletur.</ab>
        <ab xml:id="d1e2409" n="11"> Facies et quinquaginta fibulas aeneas quibus jungantur ansae,
          ut unum ex omnibus operimentum fiat.</ab>
        <ab xml:id="d1e2413" n="12"> Quod autem superfuerit in sagis quae parantur tecto, id est
          unum sagum quod amplius est, ex medietate ejus operies posteriora tabernaculi.</ab>
        <ab xml:id="d1e2416" n="13"> Et cubitus ex una parte pendebit, et alter ex altera qui plus
          est in sagorum longitudine, utrumque latus tabernaculi protegens.</ab>
        <ab xml:id="d1e2419" n="14"> Facies et operimentum aliud tecto de pellibus arietum
          rubricatis: et super hoc rursum aliud operimentum de janthinis pellibus.</ab>
        <ab xml:id="d1e2422" n="15"> Facies et tabulas stantes tabernaculi de lignis setim,</ab>
        <ab xml:id="d1e2425" n="16"> quae singulae denos cubitos in longitudine habeant, et in
          latitudine singulos ac semissem.</ab>
        <ab xml:id="d1e2428" n="17"> In lateribus tabulae, duae incastraturae fient, quibus tabula
          alteri tabulae connectatur: atque in hunc modum cunctae tabulae parabuntur.</ab>
        <ab xml:id="d1e2432" n="18"> Quarum viginti erunt in latere meridiano quod vergit ad
          austrum.</ab>
        <ab xml:id="d1e2435" n="19"> Quibus quadraginta bases argenteas fundes, ut binae bases
          singulis tabulis per duos angulos subjiciantur.</ab>
        <ab xml:id="d1e2438" n="20"> In latere quoque secundo tabernaculi quod vergit ad aquilonem,
          viginti tabulae erunt,</ab>
        <ab xml:id="d1e2441" n="21"> quadraginta habentes bases argenteas, binae bases singulis
          tabulis supponentur.</ab>
        <ab xml:id="d1e2444" n="22"> Ad occidentalem vero plagam tabernaculi facies sex
          tabulas,</ab>
        <ab xml:id="d1e2447" n="23"> et rursum alias duas quae in angulis erigantur post tergum
          tabernaculi.</ab>
        <ab xml:id="d1e2451" n="24"> Eruntque conjunctae a deorsum usque sursum, et una omnes
          compago retinebit. Duabus quoque tabulis quae in angulis ponendae sunt, similis junctura
          servabitur.</ab>
        <ab xml:id="d1e2454" n="25"> Et erunt simul tabulae octo, bases earum argenteae sedecim,
          duabus basibus per unam tabulam supputatis.</ab>
        <ab xml:id="d1e2457" n="26"> Facies et vectes de lignis setim quinque ad continendas tabulas
          in uno latere tabernaculi,</ab>
        <ab xml:id="d1e2460" n="27"> et quinque alios in altero, et ejusdem numeri ad occidentalem
          plagam : </ab>
        <ab xml:id="d1e2463" n="28"> qui mittentur per medias tabulas a summo usque ad summum.</ab>
        <ab xml:id="d1e2466" n="29"> Ipsas quoque tabulas deaurabis, et fundes in eis annulos aureos
          per quos vectes tabulata contineant: quos operies laminis aureis.</ab>
        <ab xml:id="d1e2470" n="30"> Et eriges tabernaculum juxta exemplar quod tibi in monte
          monstratum est.
        </ab>
        <ab xml:id="d1e2474" n="31"> Facies et velum de hyacintho, et purpura, coccoque bis tincto,
          et bysso retorta, opere plumario et pulchra varietate contextum : </ab>
        <ab xml:id="d1e2477" n="32"> quod appendes ante quatuor columnas de lignis setim, quae ipsae
          quidem deauratae erunt, et habebunt capita aurea, sed bases argenteas.</ab>
        <ab xml:id="d1e2480" n="33"> Inseretur autem velum per circulos, intra quod pones arcam
          testimonii, quo et sanctuarium, et sanctuarii sanctuaria dividentur.</ab>
        <ab xml:id="d1e2483" n="34"> Pones et propitiatorium super arcam testimonii in Sancto
          sanctorum,</ab>
        <ab xml:id="d1e2486" n="35"> mensamque extra velum, et contra mensam candelabrum in latere
          tabernaculi meridiano: mensa enim stabit in parte aquilonis.</ab>
        <ab xml:id="d1e2490" n="36"> Facies et tentorium in introitu tabernaculi de hyacintho, et
          purpura, coccoque bis tincto, et bysso retorta, opere plumarii.</ab>
        <ab xml:id="d1e2493" n="37"> Et quinque columnas deaurabis lignorum setim, ante quas ducetur
          tentorium: quarum erunt capita aurea, et bases aeneae.</ab>
      </div>
      <div xml:id="d1e2497" type="chap" n="27">
        <ab xml:id="d1e2499" n="1">Facies et altare de lignis setim, quod habebit quinque cubitus
          in longitudine, et totidem in latitudine, id est, quadrum, et tres cubitos in
          altitudine.</ab>
        <ab xml:id="d1e2502" n="2">Cornua autem per quatuor angulos ex ipso erunt: et operies
          illud aere.</ab>
        <ab xml:id="d1e2505" n="3">Faciesque in usus ejus lebetes ad suscipiendos cineres, et
          forcipes atque fuscinulas, et ignium receptacula ; omnia vasa ex aere fabricabis.</ab>
        <ab xml:id="d1e2508" n="4">Craticulamque in modum retis aeneam: per cujus quatuor angulos
          erunt quatuor annuli aenei.</ab>
        <ab xml:id="d1e2511" n="5">Quos pones subter arulam altaris: eritque craticula usque ad
          altaris medium.</ab>
        <ab xml:id="d1e2515" n="6">Facies et vectes altaris de lignis setim duos, quos operies
          laminis aeneis : </ab>
        <ab xml:id="d1e2518" n="7">et induces per circulos, eruntque ex utroque latere altaris ad
          portandum.</ab>
        <ab xml:id="d1e2521" n="8">Non solidum, sed inane et cavum intrinsecus facies illud, sicut
          tibi in monte monstratum est.
        </ab>
        <ab xml:id="d1e2525" n="9">Facies et atrium tabernaculi, in cujus australi plaga contra
          meridiem erunt tentoria de bysso retorta: centum cubitos unum latus tenebit in
          longitudine.</ab>
        <ab xml:id="d1e2528" n="10"> Et columnas viginti cum basibus totidem aeneis, quae capita cum
          caelaturis suis habebunt argentea.</ab>
        <ab xml:id="d1e2531" n="11"> Similiter et in latere aquilonis per longum erunt tentoria
          centum cubitorum, columnae viginti, et bases aeneae ejusdem numeri, et capita earum cum
          caelaturis suis argentea.</ab>
        <ab xml:id="d1e2535" n="12"> In latitudine vero atrii, quod respicit ad occidentem, erunt
          tentoria per quinquaginta cubitos, et columnae decem, basesque totidem.</ab>
        <ab xml:id="d1e2538" n="13"> In ea quoque atrii latitudine, quae respicit ad orientem,
          quinquaginta cubiti erunt.</ab>
        <ab xml:id="d1e2541" n="14"> In quibus quindecim cubitorum tentoria lateri uno deputabuntur,
          columnaeque tres et bases totidem : </ab>
        <ab xml:id="d1e2544" n="15"> et in latere altero erunt tentoria cubitos obtinentia
          quindecim, columnae tres, et bases totidem.</ab>
        <ab xml:id="d1e2547" n="16"> In introitu vero atrii fiet tentorium cubitorum viginti ex
          hyacintho et purpura, coccoque bis tincto, et bysso retorta, opere plumarii: columnas
          habebit quatuor, cum basibus totidem.</ab>
        <ab xml:id="d1e2550" n="17"> Omnes columnae atrii per circuitum vestitae erunt argenteis
          laminis, capitibus argenteis, et basibus aeneis.</ab>
        <ab xml:id="d1e2554" n="18"> In longitudine occupabit atrium cubitos centum, in latitudine
          quinquaginta, altitudo quinque cubitorum erit: fietque de bysso retorta, et habebit bases
          aeneas.</ab>
        <ab xml:id="d1e2557" n="19"> Cuncta vasa tabernaculi in omnes usus et caeremonias, tam
          paxillos ejus quam atrii, ex aere facies.</ab>
        <ab xml:id="d1e2560" n="20"> Praecipe filiis Israël ut afferant tibi oleum de arboribus
          olivarum purissimum, piloque contusum, ut ardeat lucerna semper</ab>
        <ab xml:id="d1e2563" n="21"> in tabernaculo testimonii, extra velum quod oppansum est
          testimonio. Et collocabunt eam Aaron et filii ejus, ut usque mane luceat coram Domino.
          Perpetuus erit cultus per successiones eorum a filiis Israël.</ab>
      </div>
      <div xml:id="d1e2567" type="chap" n="28">
        <ab xml:id="d1e2569" n="1">Applica quoque ad te Aaron fratrem tuum cum filiis suis de medio
          filiorum Israël, ut sacerdotio fungantur mihi: Aaron, Nadab, et Abiu, Eleazar, et
          Ithamar.</ab>
        <ab xml:id="d1e2572" n="2">Faciesque vestem sanctam Aaron fratri tuo in gloriam et
          decorem.</ab>
        <ab xml:id="d1e2575" n="3">Et loqueris cunctis sapientibus corde quos replevi spiritu
          prudentiae, ut faciant vestes Aaron, in quibus sanctificatus ministret mihi.</ab>
        <ab xml:id="d1e2578" n="4">Haec autem erunt vestimenta quae faciet: rationale et
          superhumerale, tunicam et lineam strictam, cidarim et balteum. Facient vestimenta sancta
          fratri tuo Aaron et filiis ejus, ut sacerdotio fungantur mihi.</ab>
        <ab xml:id="d1e2581" n="5">Accipientque aurum, et hyacinthum, et purpuram, coccumque bis
          tinctum, et byssum.
        </ab>
        <ab xml:id="d1e2586" n="6">Facient autem superhumerale de auro et hyacintho et purpura,
          coccoque bis tincto, et bysso retorta, opere polymito.</ab>
        <ab xml:id="d1e2589" n="7">Duas oras junctas habebit in utroque latere summitatum, ut in
          unum redeant.</ab>
        <ab xml:id="d1e2592" n="8">Ipsa quoque textura et cuncta operis varietas erit ex auro et
          hyacintho, et purpura, coccoque bis tincto, et bysso retorta.</ab>
        <ab xml:id="d1e2595" n="9">Sumesque duos lapides onychinos, et sculpes in eis nomina
          filiorum Israël : </ab>
        <ab xml:id="d1e2598" n="10"> sex nomina in lapide uno, et sex reliqua in altero, juxta
          ordinem nativitatis eorum.</ab>
        <ab xml:id="d1e2601" n="11"> Opere sculptoris et caelatura gemmarii, sculpes eos nominibus
          filiorum Israël, inclusos auro atque circumdatos : </ab>
        <ab xml:id="d1e2605" n="12"> et pones in utroque latere superhumeralis, memoriale filiis
          Israël. Portabitque Aaron nomina eorum coram Domino super utrumque humerum, ob
          recordationem.</ab>
        <ab xml:id="d1e2608" n="13"> Facies et uncinos ex auro,</ab>
        <ab xml:id="d1e2611" n="14"> et duas catenulas ex auro purissimo sibi invicem cohaerentes,
          quas inseres uncinis.
        </ab>
        <ab xml:id="d1e2615" n="15"> Rationale quoque judicii facies opere polymito juxta texturam
          superhumeralis, ex auro, hyacintho, et purpura, coccoque bis tincto, et bysso
          retorta.</ab>
        <ab xml:id="d1e2618" n="16"> Quadrangulum erit et duplex: mensuram palmi habebit tam in
          longitudine quam in latitudine.</ab>
        <ab xml:id="d1e2621" n="17"> Ponesque in eo quatuor ordines lapidum: in primo versu erit
          lapis sardius, et topazius, et smaragdus : </ab>
        <ab xml:id="d1e2625" n="18"> in secundo carbunculus, sapphirus, et jaspis : </ab>
        <ab xml:id="d1e2628" n="19"> in tertio ligurius, achates, et amethystus : </ab>
        <ab xml:id="d1e2631" n="20"> in quarto chrysolithus, onychinus, et beryllus. Inclusi auro
          erunt per ordines suos.</ab>
        <ab xml:id="d1e2634" n="21"> Habebuntque nomina filiorum Israël: duodecim nominibus
          caelabuntur, singuli lapides nominibus singulorum per duodecim tribus.</ab>
        <ab xml:id="d1e2637" n="22"> Facies in rationali catenas sibi invicem cohaerentes ex auro
          purissimo,</ab>
        <ab xml:id="d1e2640" n="23"> et duos annulos aureos, quos pones in utraque rationalis
          summitate : </ab>
        <ab xml:id="d1e2644" n="24"> catenasque aureas junges annulis, qui sunt in marginibus
          ejus,</ab>
        <ab xml:id="d1e2647" n="25"> et ipsarum catenarum extrema duobus copulabis uncinis in
          utroque latere superhumeralis quod rationale respicit.</ab>
        <ab xml:id="d1e2650" n="26"> Facies et duos annulos aureos, quos pones in summitatibus
          rationalis, in oris, quae e regione sunt superhumeralis, et posteriora ejus
          aspiciunt.</ab>
        <ab xml:id="d1e2653" n="27"> Necnon et alios duos annulos aureos, qui ponendi sunt in
          utroque latere superhumeralis deorsum, quod respicit contra faciem juncturae inferioris,
          ut aptari possit cum superhumerali,</ab>
        <ab xml:id="d1e2656" n="28"> et stringatur rationale annulis suis cum annulis superhumeralis
          vitta hyacinthina, ut maneat junctura fabrefacta, et a se invicem rationale et
          superhumerale nequeant separari.</ab>
        <ab xml:id="d1e2659" n="29"> Portabitque Aaron nomina filiorum Israël in rationali judicii
          super pectus suum, quando ingredietur Sanctuarium, memoriale coram Domino in
          aeternum.</ab>
        <ab xml:id="d1e2663" n="30"> Pones autem in rationali judicii Doctrinam et Veritatem, quae
          erunt in pectore Aaron, quando ingredietur coram Domino: et gestabit judicium filiorum
          Israël in pectore suo, in conspectu Domini semper.
        </ab>
        <ab xml:id="d1e2667" n="31"> Facies et tunicam superhumeralis totam hyacinthinam,</ab>
        <ab xml:id="d1e2670" n="32"> in cujus medio supra erit capitium, et ora per gyrum ejus
          textilis, sicut fieri solet in extremis vestium partibus, ne facile rumpatur.</ab>
        <ab xml:id="d1e2673" n="33"> Deorsum vero, ad pedes ejusdem tunicae, per circuitum, quasi
          mala punica facies, ex hyacintho, et purpura, et cocco bis tincto, mistis in medio
          tintinnabulis,</ab>
        <ab xml:id="d1e2676" n="34"> ita ut tintinnabulum sit aureum et malum punicum: rursumque
          tintinnabulum aliud aureum et malum punicum.</ab>
        <ab xml:id="d1e2679" n="35"> Et vestietur ea Aaron in officio ministerii, ut audiatur
          sonitus quando ingreditur et egreditur sanctuarium in conspectu Domini, et non
            moriatur.
        </ab>
        <ab xml:id="d1e2684" n="36"> Facies et laminam de auro purissimo, in qua sculpes opere
          caelatoris, Sanctum Domino.</ab>
        <ab xml:id="d1e2687" n="37"> Ligabisque eam vitta hyacinthina, et erit super tiaram,</ab>
        <ab xml:id="d1e2690" n="38"> imminens fronti pontificis. Portabitque Aaron iniquitates
          eorum, quae obtulerunt et sanctificaverunt filii Israël, in cunctis muneribus et donariis
          suis. Erit autem lamina semper in fronte ejus, ut placatus sit eis Dominus.</ab>
        <ab xml:id="d1e2693" n="39"> Stringesque tunicam bysso, et tiaram byssinam facies, et
          balteum opere plumarii.
        </ab>
        <ab xml:id="d1e2697" n="40"> Porro filiis Aaron tunicas lineas parabis et balteos ac tiaras
          in gloriam et decorem : </ab>
        <ab xml:id="d1e2700" n="41"> vestiesque his omnibus Aaron fratrem tuum et filios ejus cum
          eo. Et cunctorum consecrabis manus, sanctificabisque illos, ut sacerdotio fungantur
          mihi.</ab>
        <ab xml:id="d1e2704" n="42"> Facies et feminalia linea, ut operiant carnem turpitudinis
          suae, a renibus usque ad femora : </ab>
        <ab xml:id="d1e2707" n="43"> et utentur eis Aaron et filii ejus quando ingredientur
          tabernaculum testimonii, vel quando appropinquant ad altare ut ministrent in sanctuario,
          ne iniquitatis rei moriantur. Legitimum sempiternum erit Aaron, et semini ejus post
          eum.</ab>
      </div>
      <div xml:id="d1e2711" type="chap" n="29">
        <ab xml:id="d1e2713" n="1">Sed et hoc facies, ut mihi in sacerdotio consecrentur. Tolle
          vitulum de armento, et arietes duos immaculatos,</ab>
        <ab xml:id="d1e2716" n="2">panesque azymos, et crustulam absque fermento, quae conspersa
          sit oleo, lagana quoque azyma oleo lita: de simila triticea cuncta facies.</ab>
        <ab xml:id="d1e2719" n="3">Et posita in canistro offeres: vitulum autem et duos
          arietes.</ab>
        <ab xml:id="d1e2722" n="4">Et Aaron ac filios ejus applicabis ad ostium tabernaculi
          testimonii. Cumque laveris patrem cum filiis suis aqua,</ab>
        <ab xml:id="d1e2725" n="5">indues Aaron vestimentis suis, id est, linea et tunica, et
          superhumerali et rationali, quod constringes balteo.</ab>
        <ab xml:id="d1e2729" n="6">Et pones tiaram in capite ejus, et laminam sanctam super
          tiaram,</ab>
        <ab xml:id="d1e2732" n="7">et oleum unctionis fundes super caput ejus: atque hoc ritu
          consecrabitur.</ab>
        <ab xml:id="d1e2735" n="8">Filios quoque illius applicabis, et indues tunicis lineis,
          cingesque balteo,</ab>
        <ab xml:id="d1e2738" n="9">Aaron scilicet et liberos ejus, et impones eis mitras: eruntque
          sacerdotes mihi religione perpetua. Postquam initiaveris manus eorum,</ab>
        <ab xml:id="d1e2741" n="10"> applicabis et vitulum coram tabernaculo testimonii. Imponentque
          Aaron et filii ejus manus super caput illius,</ab>
        <ab xml:id="d1e2744" n="11"> et mactabis eum in conspectu Domini, juxta ostium tabernaculi
          testimonii.</ab>
        <ab xml:id="d1e2748" n="12"> Sumptumque de sanguine vituli, pones super cornua altaris
          digito tuo, reliquum autem sanguinem fundes juxta basim ejus.</ab>
        <ab xml:id="d1e2751" n="13"> Sumes et adipem totum qui operit intestina, et reticulum
          jecoris, ac duos renes, et adipem qui super eos est, et offeres incensum super altare
          : </ab>
        <ab xml:id="d1e2754" n="14"> carnes vero vituli et corium et fimum combures foris extra
          castra, eo quod pro peccato sit.
        </ab>
        <ab xml:id="d1e2758" n="15"> Unum quoque arietem sumes, super cujus caput ponent Aaron et
          filii ejus manus.</ab>
        <ab xml:id="d1e2761" n="16"> Quem cum mactaveris, tolles de sanguine ejus, et fundes circa
          altare.</ab>
        <ab xml:id="d1e2764" n="17"> Ipsum autem arietem secabis in frustra: lotaque intestina ejus
          ac pedes, pones super concisas carnes, et super caput illius.</ab>
        <ab xml:id="d1e2768" n="18"> Et offeres totum arietem in incensum super altare: oblatio est
          Domino, odor suavissimus victimae Domini.
        </ab>
        <ab xml:id="d1e2772" n="19"> Tolles quoque arietem alterum, super cujus caput Aaron et filii
          ejus ponent manus.</ab>
        <ab xml:id="d1e2775" n="20"> Quem cum immolaveris, sumes de sanguine ejus, et pones super
          extremum auriculae dextrae Aaron et filiorum ejus, et super pollices manus eorum ac pedis
          dextri, fundesque sanguinem super altare per circuitum.</ab>
        <ab xml:id="d1e2778" n="21"> Cumque tuleris de sanguine qui est super altare, et de oleo
          unctionis, asperges Aaron et vestes ejus, filios et vestimenta eorum. Consecratisque ipsis
          et vestibus,</ab>
        <ab xml:id="d1e2781" n="22"> tolles adipem de ariete, et caudam et arvinam, quae operit
          vitalia, ac reticulum jecoris, et duos renes, atque adipem, qui super eos est, armumque
          dextrum, eo quod sit aries consecrationis : </ab>
        <ab xml:id="d1e2784" n="23"> tortamque panis unius, crustulam conspersam oleo, laganum de
          canistro azymorum, quod positum est in conspectu Domini : </ab>
        <ab xml:id="d1e2788" n="24"> ponesque omnia super manus Aaron et filiorum ejus, et
          sanctificabis eos elevans coram Domino.</ab>
        <ab xml:id="d1e2791" n="25"> Suscipiesque universa de manibus eorum: et incendes super
          altare in holocaustum, odorem suavissimum in conspectu Domini, quia oblatio ejus est.</ab>
        <ab xml:id="d1e2794" n="26"> Sumes quoque pectusculum de ariete, quo initiatus est Aaron,
          sanctificabisque illud elevatum coram Domino, et cedet in partem tuam.</ab>
        <ab xml:id="d1e2797" n="27"> Sanctificabisque et pectusculum consecratum, et armum quem de
          ariete separasti,</ab>
        <ab xml:id="d1e2800" n="28"> quo initiatus est Aaron et filii ejus, cedentque in partem
          Aaron et filiorum ejus jure perpetuo a filiis Israël: quia primitiva sunt et initia de
          victimis eorum pacificis quae offerunt Domino.
        </ab>
        <ab xml:id="d1e2804" n="29"> Vestem autem sanctam, qua utetur Aaron, habebunt filii ejus
          post eum, ut ungantur in ea, et consecrantur manus eorum.</ab>
        <ab xml:id="d1e2808" n="30"> Septem diebus utetur illa qui pontifex pro eo fuerit
          constitutus de filiis ejus, et qui ingredietur tabernaculum testimonii ut ministret in
            sanctuario.
        </ab>
        <ab xml:id="d1e2812" n="31"> Arietem autem consecrationis tolles, et coques carnes ejus in
          loco sancto : </ab>
        <ab xml:id="d1e2815" n="32"> quibus vescetur Aaron et filii ejus. Panes quoque, qui sunt in
          canistro, in vestibulo tabernaculi testimonii comedent,</ab>
        <ab xml:id="d1e2818" n="33"> ut sit placabile sacrificium, et sanctificentur offerentium
          manus. Alienigena non vescetur ex eis, quia sancti sunt.</ab>
        <ab xml:id="d1e2821" n="34"> Quod si remanserit de carnibus consecratis, sive de panibus
          usque mane, combures reliquias igni: non comedentur, quia sanctificata sunt.<pc
            ana="#pilcrow"/>
        </ab>
        <ab xml:id="d1e2825" n="35"> Omnia, quae praecepi tibi, facies super Aaron et filiis ejus.
          Septem diebus consecrabis manus eorum : </ab>
        <ab xml:id="d1e2829" n="36"> et vitulum pro peccato offeres per singulos dies ad expiandum.
          Mundabisque altare cum immolaveris expiationis hostiam, et unges illud in
          sanctificationem.</ab>
        <ab xml:id="d1e2832" n="37"> Septem diebus expiabis altare, et sanctificabis, et erit
          Sanctum sanctorum: omnis, qui tetigerit illud, sanctificabitur.
        </ab>
        <ab xml:id="d1e2836" n="38"> Hoc est quod facies in altari: agnos anniculos duos per
          singulos dies jugiter,</ab>
        <ab xml:id="d1e2839" n="39"> unum agnum mane, et alterum vespere,</ab>
        <ab xml:id="d1e2842" n="40"> decimam partem similae conspersae oleo tuso, quod habeat
          mensuram quartam partem hin, et vinum ad libandum ejusdem mensurae in agno uno.</ab>
        <ab xml:id="d1e2845" n="41"> Alterum vero agnum offeres ad vesperam juxta ritum matutinae
          oblationis, et juxta ea quae diximus, in odorem suavitatis : </ab>
        <ab xml:id="d1e2849" n="42"> sacrificium est Domino, oblatione perpetua in generationes
          vestras, ad ostium tabernaculi testimonii coram Domino, ubi constituam ut loquar ad
          te.</ab>
        <ab xml:id="d1e2852" n="43"> Ibique praecipiam filiis Israël, et sanctificabitur altare in
          gloria mea.</ab>
        <ab xml:id="d1e2855" n="44"> Sanctificabo et tabernaculum testimonii cum altari, et Aaron
          cum filiis suis, ut sacerdotio fungantur mihi.</ab>
        <ab xml:id="d1e2858" n="45"> Et habitabo in medio filiorum Israël, eroque eis Deus,</ab>
        <ab xml:id="d1e2861" n="46"> et scient quia ego Dominus Deus eorum, qui eduxi eos de terra
          Aegypti, ut manerem inter illos, ego Dominus Deus ipsorum.</ab>
      </div>
      <div xml:id="d1e2866" type="chap" n="30">
        <ab xml:id="d1e2868" n="1">Facies quoque altare ad adolendum thymiama, de lignis
          setim,</ab>
        <ab xml:id="d1e2871" n="2">habens cubitum longitudinis, et alterum latitudinis, id est,
          quadrangulum, et duos cubitos in altitudine. Cornua ex ipso procedent.</ab>
        <ab xml:id="d1e2874" n="3">Vestiesque illud auro purissimo, tam craticulam ejus, quam
          parietes per circuitum, et cornua. Faciesque ei coronam aureolam per gyrum,</ab>
        <ab xml:id="d1e2877" n="4">et duos annulos aureos sub corona per singula latera, ut
          mittantur in eos vectes, et altare portetur.</ab>
        <ab xml:id="d1e2880" n="5">Ipsos quoque vectes facies de lignis setim, et inaurabis.</ab>
        <ab xml:id="d1e2884" n="6">Ponesque altare contra velum, quod ante arcum pendet testimonii
          coram propitiatorio quo tegitur testimonium, ubi loquar tibi.</ab>
        <ab xml:id="d1e2887" n="7">Et adolebit incensum super eo Aaron, suave fragrans, mane.
          Quando componet lucernas, incendet illud : </ab>
        <ab xml:id="d1e2890" n="8">et quando collocabit eas ad vesperum, uret thymiama sempiternum
          coram Domino in generationes vestras.</ab>
        <ab xml:id="d1e2893" n="9">Non offeretis super eo thymiama compositionis alterius, nec
          oblationem, et victimam, nec libabitis libamina.</ab>
        <ab xml:id="d1e2896" n="10"> Et deprecabitur Aaron super cornua ejus semel per annum, in
          sanguine quod oblatum est pro peccato, et placabit super eo in generationibus vestris.
          Sanctum sanctorum erit Domino.
        </ab>
        <ab xml:id="d1e2900" n="11"> Locutusque est Dominus ad Moysen, dicens : </ab>
        <ab xml:id="d1e2904" n="12"> Quando tuleris summam filiorum Israël juxta numerum, dabunt
          singuli pretium pro animabus suis Domino, et non erit plaga in eis, cum fuerint
          recensiti.</ab>
        <ab xml:id="d1e2907" n="13"> Hoc autem dabit omnis qui transit ad nomen, dimidium sicli
          juxta mensuram templi (siclus viginti obolos habet) ; media pars sicli offeretur
          Domino.</ab>
        <ab xml:id="d1e2910" n="14"> Qui habetur in numero, a viginti annis et supra, dabit
          pretium.</ab>
        <ab xml:id="d1e2913" n="15"> Dives non addet ad medium sicli, et pauper nihil minuet.</ab>
        <ab xml:id="d1e2916" n="16"> Susceptamque pecuniam, quae collata est a filiis Israël, trades
          in usus tabernaculi testimonii, ut sit monimentum eorum coram Domino, et propitietur
          animabus eorum.
        </ab>
        <ab xml:id="d1e2920" n="17"> Locutusque est Dominus ad Moysen, dicens : </ab>
        <ab xml:id="d1e2924" n="18"> Facies et labrum aeneum cum basi sua ad lavandum: ponesque
          illud inter tabernaculum testimonii et altare. Et missa aqua,</ab>
        <ab xml:id="d1e2927" n="19"> lavabunt in ea Aaron et filii ejus manus suas ac pedes,</ab>
        <ab xml:id="d1e2930" n="20"> quando ingressuri sunt tabernaculum testimonii, et quando
          accessuri sunt ad altare, ut offerant in eo thymiama Domino,</ab>
        <ab xml:id="d1e2933" n="21"> ne forte moriantur ; legitimum sempiternum erit ipsi, et semini
          ejus per successiones.
        </ab>
        <ab xml:id="d1e2937" n="22"> Locutusque est Dominus ad Moysen,</ab>
        <ab xml:id="d1e2940" n="23"> dicens: Sume tibi aromata, primae myrrhae et electae
          quingentos siclos, et cinnamomi medium, id est, ducentos quinquaginta siclos, calami
          similiter ducentos quinquaginta,</ab>
        <ab xml:id="d1e2944" n="24"> casiae autem quingentos siclos, in pondere sanctuarii, olei de
          olivetis mensuram hin : </ab>
        <ab xml:id="d1e2947" n="25"> faciesque unctionis oleum sanctum, unguentum compositum opere
          unguentarii,</ab>
        <ab xml:id="d1e2950" n="26"> et unges ex eo tabernaculum testimonii, et arcam
          testamenti,</ab>
        <ab xml:id="d1e2953" n="27"> mensamque cum vasis suis, et candelabrum, et utensilia ejus,
          altaria thymiamatis,</ab>
        <ab xml:id="d1e2956" n="28"> et holocausti, et universam supellectilem quae ad cultum eorum
          pertinet.</ab>
        <ab xml:id="d1e2959" n="29"> Sanctificabisque omnia, et erunt Sancta sanctorum ; qui
          tetigerit ea, sanctificabitur.</ab>
        <ab xml:id="d1e2963" n="30"> Aaron et filios ejus unges, sanctificabisque eos, ut sacerdotio
          fungantur mihi.</ab>
        <ab xml:id="d1e2966" n="31"> Filiis quoque Israël dices: Hoc oleum unctionis sanctum erit
          mihi in generationes vestras.</ab>
        <ab xml:id="d1e2969" n="32"> Caro hominis non ungetur ex eo, et juxta compositionem ejus non
          facietis aliud, quia sanctificatum est, et sanctum erit vobis.</ab>
        <ab xml:id="d1e2972" n="33"> Homo quicumque tale composuerit, et dederit ex eo alieno,
          exterminabitur de populo suo.</ab>
        <ab xml:id="d1e2975" n="34"> Dixitque Dominus ad Moysen: Sume tibi aromata, stacten et
          onycha, galbanum boni odoris, et thus lucidissimum ; aequalis ponderis erunt omnia : </ab>
        <ab xml:id="d1e2978" n="35"> faciesque thymiama compositum opere unguentarii, mistum
          diligenter, et purum, et sanctificatione dignissimum.</ab>
        <ab xml:id="d1e2982" n="36"> Cumque in tenuissimum pulverem universa contuderis, pones ex eo
          coram tabernaculo testimonii, in quo loco apparebo tibi. Sanctum sanctorum erit vobis
          thymiama.</ab>
        <ab xml:id="d1e2985" n="37"> Talem compositionem non facietis in usus vestros, quia sanctum
          est Domino.</ab>
        <ab xml:id="d1e2988" n="38"> Homo quicumque fecerit simile, ut odore illius perfruatur,
          peribit de populis suis.</ab>
      </div>
      <div xml:id="d1e2992" type="chap" n="31">
        <ab xml:id="d1e2994" n="1">Locutusque est Dominus ad Moysen, dicens : </ab>
        <ab xml:id="d1e2997" n="2">Ecce, vocavi ex nomine Beseleel filium Uri filii Hur de tribu
          Juda,</ab>
        <ab xml:id="d1e3000" n="3">et implevi spiritu Dei, sapientia, et intelligentia et scientia
          in omni opere,</ab>
        <ab xml:id="d1e3003" n="4">ad excogitandum quidquid fabrefieri potest ex auro, et argento,
          et aere,</ab>
        <ab xml:id="d1e3006" n="5">marmore, et gemmis, et diversitate lignorum.</ab>
        <ab xml:id="d1e3010" n="6">Dedique ei socium Ooliab filium Achisamech de tribu Dan. Et in
          corde omnis eruditi posui sapientiam: ut faciant cuncta quae praecepi tibi,</ab>
        <ab xml:id="d1e3013" n="7">tabernaculum foederis, et arcam testimonii, et propitiatorium,
          quod super eam est, et cuncta vasa tabernaculi,</ab>
        <ab xml:id="d1e3016" n="8">mensamque et vasa ejus, candelabrum purissimum cum vasis suis,
          et altaris thymiamatis,</ab>
        <ab xml:id="d1e3019" n="9">et holocausti, et omnia vasa eorum, labrum cum basi sua,</ab>
        <ab xml:id="d1e3022" n="10"> vestes sanctas in ministerio Aaron sacerdoti, et filiis ejus,
          ut fungantur officio suo in sacris : </ab>
        <ab xml:id="d1e3025" n="11"> oleum unctionis, et thymiama aromatum in sanctuario, omnia quae
          praecepi tibi, facient.
        </ab>
        <ab xml:id="d1e3030" n="12"> Et locutus est Dominus ad Moysen, dicens : </ab>
        <ab xml:id="d1e3033" n="13"> Loquere filiis Israël, et dices ad eos: Videte ut sabbatum
          meum custodiatis: quia signum est inter me et vos in generationibus vestris: ut sciatis
          quia ego Dominus, qui sanctifico vos.</ab>
        <ab xml:id="d1e3036" n="14"> Custodite sabbatum meum, sanctum est enim vobis: qui polluerit
          illud, morte morietur ; qui fecerit in eo opus, peribit anima illius de medio populi
          sui.</ab>
        <ab xml:id="d1e3039" n="15"> Sex diebus facietis opus: in die septimo sabbatum est, requies
          sancta Domino ; omnis qui fecerit opus in hac die, morietur.</ab>
        <ab xml:id="d1e3042" n="16"> Custodiant filii Israël sabbatum, et celebrent illud in
          generationibus suis. Pactum est sempiternum</ab>
        <ab xml:id="d1e3045" n="17"> inter me et filios Israël, signumque perpetuum ; sex enim
          diebus fecit Dominus caelum et terram, et in septimo ab opere cessavit.</ab>
        <ab xml:id="d1e3049" n="18"> Deditque Dominus Moysi, completis hujuscemodi sermonibus in
          monte Sinai, duas tabulas testimonii lapideas, scriptas digito Dei.</ab>
      </div>
      <div xml:id="d1e3053" type="chap" n="32">
        <ab xml:id="d1e3055" n="1">Videns autem populus quod moram faceret descendendi de monte
          Moyses, congregatus adversus Aaron, dixit: Surge, fac nobis deos, qui nos praecedant : 
          Moysi enim huic viro, qui nos eduxit de terra Aegypti, ignoramus quid acciderit.</ab>
        <ab xml:id="d1e3058" n="2">Dixitque ad eos Aaron: Tollite inaures aureas de uxorum,
          filiorumque et filiarum vestrarum auribus, et afferte ad me.</ab>
        <ab xml:id="d1e3061" n="3">Fecitque populus quae jusserat, deferens inaures ad Aaron.</ab>
        <ab xml:id="d1e3064" n="4">Quas cum ille accepisset, formavit opere fusorio, et fecit ex
          eis vitulum conflatilem: dixeruntque: Hi sunt dii tui Israël, qui te eduxerunt de terra
          Aegypti.</ab>
        <ab xml:id="d1e3067" n="5">Quod cum vidisset Aaron, aedificavit altare coram eo, et
          praeconis voce clamavit dicens: Cras solemnitas Domini est.</ab>
        <ab xml:id="d1e3071" n="6">Surgentesque mane, obtulerunt holocausta, et hostias pacificas,
          et sedit populus manducare, et bibere, et surrexerunt ludere.
        </ab>
        <ab xml:id="d1e3075" n="7">Locutus est autem Dominus ad Moysen, dicens: Vade, descende : 
          peccavit populus tuus, quem eduxisti de terra Aegypti.</ab>
        <ab xml:id="d1e3078" n="8">Recesserunt cito de via, quam ostendisti eis: feceruntque sibi
          vitulum conflatilem, et adoraverunt, atque immolantes ei hostias, dixerunt: Isti sunt dii
          tui Israël, qui te eduxerunt de terra Aegypti.</ab>
        <ab xml:id="d1e3081" n="9">Rursumque ait Dominus ad Moysen: Cerno quod populus iste durae
          cervicis sit : </ab>
        <ab xml:id="d1e3084" n="10"> dimitte me, ut irascatur furor meus contra eos, et deleam eos,
          faciamque te in gentem magnam.</ab>
        <ab xml:id="d1e3087" n="11"> Moyses autem orabat Dominum Deum suum, dicens: Cur, Domine,
          irascitur furor tuus contra populum tuum, quem eduxisti de terra Aegypti, in fortitudine
          magna, et in manu robusta ?</ab>
        <ab xml:id="d1e3091" n="12"> Ne quaeso dicant Aegyptii: Callide eduxit eos, ut interficeret
          in montibus, et deleret e terra: quiescat ira tua, et esto placabilis super nequitia
          populi tui.</ab>
        <ab xml:id="d1e3094" n="13"> Recordare Abraham, Isaac, et Israël servorum tuorum, quibus
          jurasti per temetipsum, dicens: Multiplicabo semen vestrum sicut stellas caeli ; et
          universam terram hanc, de qua locutus sum, dabo semini vestro, et possidebitis eam
          semper.</ab>
        <ab xml:id="d1e3097" n="14"> Placatusque est Dominus ne faceret malum quod locutus fuerat
          adversus populum suum.
        </ab>
        <ab xml:id="d1e3101" n="15"> Et reversus est Moyses de monte, portans duas tabulas
          testimonii in manu sua, scriptas ex utraque parte,</ab>
        <ab xml:id="d1e3104" n="16"> et factas opere Dei: scriptura quoque Dei erat sculpta in
          tabulis.</ab>
        <ab xml:id="d1e3107" n="17"> Audiens autem Josue tumultum populi vociferantis, dixit ad
          Moysen: Ululatus pugnae auditur in castris.</ab>
        <ab xml:id="d1e3111" n="18"> Qui respondit: Non est clamor adhortantium ad pugnam, neque
          vociferatio compellentium ad fugam: sed vocem cantantium ego audio.</ab>
        <ab xml:id="d1e3114" n="19"> Cumque appropinquasset ad castra, vidit vitulum, et choros : 
          iratusque valde, projecit de manu tabulas, et confregit eas ad radicem montis : </ab>
        <ab xml:id="d1e3117" n="20"> arripiensque vitulum quem fecerant, combussit, et contrivit
          usque ad pulverem, quem sparsit in aquam, et dedit ex eo potum filiis Israël.</ab>
        <ab xml:id="d1e3120" n="21"> Dixitque ad Aaron: Quid tibi fecit hic populus, ut induceres
          super eum peccatum maximum ?</ab>
        <ab xml:id="d1e3123" n="22"> Cui ille respondit: Ne indignetur dominus meus: tu enim nosti
          populum istum, quod pronus sit ad malum : </ab>
        <ab xml:id="d1e3126" n="23"> dixerunt mihi: Fac nobis deos, qui nos praecedant: huic enim
          Moysi, qui nos eduxit de terra Aegypti, nescimus quid acciderit.</ab>
        <ab xml:id="d1e3130" n="24"> Quibus ego dixi: Quis vestrum habet aurum? Tulerunt, et
          dederunt mihi: et projeci illud in ignem, egressusque est hic vitulus.<pc ana="#pilcrow"
          />
        </ab>
        <ab xml:id="d1e3134" n="25"> Videns ergo Moyses populum quod esset nudatus (spoliaverat enim
          eum Aaron propter ignominiam sordis, et inter hostes nudum constituerat),</ab>
        <ab xml:id="d1e3137" n="26"> et stans in porta castrorum, ait: Si quis est Domini, jungatur
          mihi. Congregatique sunt ad eum omnes filii Levi : </ab>
        <ab xml:id="d1e3140" n="27"> quibus ait: Haec dicit Dominus Deus Israël: Ponat vir gladium
          super femur suum: ite, et redite de porta usque ad portam per medium castrorum, et
          occidat unusquisque fratrem, et amicum, et proximum suum.</ab>
        <ab xml:id="d1e3143" n="28"> Feceruntque filii Levi juxta sermonem Moysi, cecideruntque in
          die illa quasi viginti tria millia hominum.</ab>
        <ab xml:id="d1e3146" n="29"> Et ait Moyses: Consecrastis manus vestras hodie Domino,
          unusquisque in filio, et in fratre suo, ut detur vobis benedictio.</ab>
        <ab xml:id="d1e3150" n="30"> Facto autem altero die, locutus est Moyses ad populum : 
          Peccastis peccatum maximum: ascendam ad Dominum, si quomodo quivero eum deprecari pro
          scelere vestro.</ab>
        <ab xml:id="d1e3153" n="31"> Reversusque ad Dominum, ait: Obsecro, peccavit populus iste
          peccatum maximum, feceruntque sibi deos aureos: aut dimitte eis hanc noxam,</ab>
        <ab xml:id="d1e3156" n="32"> aut si non facis, dele me de libro tuo quem scripsisti.</ab>
        <ab xml:id="d1e3159" n="33"> Cui respondit Dominus: Qui peccaverit mihi, delebo eum de
          libro meo : </ab>
        <ab xml:id="d1e3162" n="34"> tu autem vade, et duc populum istum quo locutus sum tibi : 
          angelus meus praecedet te. Ego autem in die ultionis visitabo et hoc peccatum eorum.</ab>
        <ab xml:id="d1e3165" n="35"> Percussit ergo Dominus populum pro reatu vituli, quem fecerat
          Aaron.</ab>
      </div>
      <div xml:id="d1e3169" type="chap" n="33">
        <ab xml:id="d1e3171" n="1">Locutusque est Dominus ad Moysen, dicens: Vade, ascende de loco
          isto tu, et populus tuus quem eduxisti de terra Aegypti, in terram quam juravi Abraham,
          Isaac et Jacob, dicens: Semini tuo dabo eam : </ab>
        <ab xml:id="d1e3174" n="2">et mittam praecursorem tui angelum, ut ejiciam Chananaeum, et
          Amorrhaeum, et Hethaeum, et Pherezaeum, et Hevaeum, et Jebusaeum,</ab>
        <ab xml:id="d1e3177" n="3">et intres in terram fluentem lacte et melle. Non enim ascendam
          tecum, quia populus durae cervicis es: ne forte disperdam te in via.</ab>
        <ab xml:id="d1e3180" n="4">Audiensque populus sermonem hunc pessimum, luxit: et nullus ex
          more indutus est cultu suo.</ab>
        <ab xml:id="d1e3183" n="5">Dixitque Dominus ad Moysen: Loquere filiis Israël: Populus
          durae cervicis es: semel ascendam in medio tui, et delebo te. Jam nunc depone ornatum
          tuum, ut sciam quid faciam tibi.</ab>
        <ab xml:id="d1e3187" n="6">Deposuerunt ergo filii Israël ornatum suum a monte Horeb.<pc
            ana="#pilcrow"/>
        </ab>
        <ab xml:id="d1e3191" n="7">Moyses quoque tollens tabernaculum, tetendit extra castra
          procul, vocavitque nomen ejus, Tabernaculum foederis. Et omnis populus, qui habebat
          aliquam quaestionem, egrediebatur ad tabernaculum foederis, extra castra.</ab>
        <ab xml:id="d1e3194" n="8">Cumque egrederetur Moyses ad tabernaculum, surgebat universa
          plebs, et stabat unusquisque in ostio papilionis sui, aspiciebantque tergum Moysi, donec
          ingrederetur tentorium.</ab>
        <ab xml:id="d1e3197" n="9">Ingresso autem illo tabernaculum foederis, descendebat columna
          nubis, et stabat ad ostium, loquebaturque cum Moyse,</ab>
        <ab xml:id="d1e3200" n="10"> cernentibus universis quod columna nubis staret ad ostium
          tabernaculi. Stabantque ipsi, et adorabant per fores tabernaculorum suorum.</ab>
        <ab xml:id="d1e3203" n="11"> Loquebatur autem Dominus ad Moysen facie ad faciem, sicut solet
          loqui homo ad amicum suum. Cumque ille reverteretur in castra, minister ejus Josue filius
          Nun, puer, non recedebat de tabernaculo.
        </ab>
        <ab xml:id="d1e3208" n="12"> Dixit autem Moyses ad Dominum: Praecipis ut educam populum
          istum: et non indicas mihi quem missurus es mecum, praesertim cum dixeris: Novi te ex
          nomine, et invenisti gratiam coram me.</ab>
        <ab xml:id="d1e3211" n="13"> Si ergo inveni gratiam in conspectu tuo, ostende mihi faciem
          tuam, ut sciam te, et inveniam gratiam ante oculos tuos: respice populum tuum gentem
          hanc.</ab>
        <ab xml:id="d1e3214" n="14"> Dixitque Dominus: Facies mea praecedet te, et requiem dabo
          tibi.</ab>
        <ab xml:id="d1e3217" n="15"> Et ait Moyses: Si non tu ipse praecedas, ne educas nos de loco
          isto.</ab>
        <ab xml:id="d1e3220" n="16"> In quo enim scire poterimus ego et populus tuus invenisse nos
          gratiam in conspectu tuo, nisi ambulaveris nobiscum, ut glorificemur ab omnibus populis
          qui habitant super terram ?</ab>
        <ab xml:id="d1e3223" n="17"> Dixit autem Dominus ad Moysen: Et verbum istud, quod locutus
          es, faciam: invenisti enim gratiam coram me, et teipsum novi ex nomine.<pc ana="#pilcrow"
          />
        </ab>
        <ab xml:id="d1e3228" n="18"> Qui ait: Ostende mihi gloriam tuam.</ab>
        <ab xml:id="d1e3231" n="19"> Respondit: Ego ostendam omne bonum tibi, et vocabo in nomine
          Domini coram te: et miserebor cui voluero, et clemens ero in quem mihi placuerit.</ab>
        <ab xml:id="d1e3234" n="20"> Rursumque ait: Non poteris videre faciem meam: non enim
          videbit me homo et vivet.</ab>
        <ab xml:id="d1e3237" n="21"> Et iterum: Ecce, inquit, est locus apud me, et stabis supra
          petram.</ab>
        <ab xml:id="d1e3240" n="22"> Cumque transibit gloria mea, ponam te in foramine petrae, et
          protegam dextera mea, donec transeam : </ab>
        <ab xml:id="d1e3243" n="23"> tollamque manum meam, et videbis posteriora mea: faciem autem
          meam videre non poteris.</ab>
      </div>
      <div xml:id="d1e3247" type="chap" n="34">
        <ab xml:id="d1e3249" n="1">Ac deinceps: Praecide, ait, tibi duas tabulas lapideas instar
          priorum, et scribam super eas verba, quae habuerunt tabulae quas fregisti.</ab>
        <ab xml:id="d1e3252" n="2">Esto paratus mane, ut ascendas statim in montem Sinai, stabisque
          mecum super verticem montis.</ab>
        <ab xml:id="d1e3255" n="3">Nullus ascendat tecum, nec videatur quispiam per totum montem : 
          boves quoque et oves non pascantur e contra.</ab>
        <ab xml:id="d1e3258" n="4">Excidit ergo duas tabulas lapideas, quales antea fuerant: et de
          nocte consurgens ascendit in montem Sinai, sicut praeceperat ei Dominus, portans secum
          tabulas.</ab>
        <ab xml:id="d1e3261" n="5">Cumque descendisset Dominus per nubem, stetit Moyses cum eo,
          invocans nomen Domini.</ab>
        <ab xml:id="d1e3265" n="6">Quo transeunte coram eo, ait: Dominator Domine Deus, misericors
          et clemens, patiens et multae miserationis, ac verax,</ab>
        <ab xml:id="d1e3268" n="7">qui custodis misericordiam in millia ; qui aufers iniquitatem,
          et scelera, atque peccata, nullusque apud te per se innocens est ; qui reddis iniquitatem
          patrum filiis, ac nepotibus in tertiam et quartam progeniem.</ab>
        <ab xml:id="d1e3271" n="8">Festinusque Moyses, curvatus est pronus in terram, et
          adorans</ab>
        <ab xml:id="d1e3274" n="9">ait: Si inveni gratiam in conspectu tuo, Domine, obsecro ut
          gradiaris nobiscum (populus enim durae cervicis est) et auferas iniquitates nostras atque
          peccata, nosque possideas.
        </ab>
        <ab xml:id="d1e3278" n="10"> Respondit Dominus: Ego inibo pactum videntibus cunctis: signa
          faciam quae numquam visa sunt super terram, nec in ullis gentibus, ut cernat populus iste,
          in cujus es medio, opus Domini terribile quod facturus sum.</ab>
        <ab xml:id="d1e3281" n="11"> Observa cuncta quae hodie mando tibi: ego ipse ejiciam ante
          faciem tuam Amorrhaeum, et Chananaeum, et Hethaeum, Pherezaeum quoque, et Hevaeum, et
          Jebusaeum.</ab>
        <ab xml:id="d1e3285" n="12"> Cave ne umquam cum habitatoribus terrae illius jungas
          amicitias, quae sint tibi in ruinam : </ab>
        <ab xml:id="d1e3288" n="13"> sed aras eorum destrue, confringe statuas, lucosque succide
          : </ab>
        <ab xml:id="d1e3291" n="14"> noli adorare deum alienum. Dominus zelotes nomen ejus ; Deus
          est aemulator.</ab>
        <ab xml:id="d1e3294" n="15"> Ne ineas pactum cum hominibus illarum regionum: ne, cum
          fornicati fuerint cum diis suis, et adoraverint simulacra eorum, vocet te quispiam ut
          comedas de immolatis.</ab>
        <ab xml:id="d1e3297" n="16"> Nec uxorem de filiabus eorum accipies filiis tuis: ne,
          postquam ipsae fuerint fornicatae, fornicari faciant et filios tuos in deos suos.</ab>
        <ab xml:id="d1e3300" n="17"> Deos conflatiles non facies tibi.</ab>
        <ab xml:id="d1e3304" n="18"> Solemnitatem azymorum custodies. Septem diebus vesceris azymis,
          sicut praecepi tibi, in tempore mensis novorum: mense enim verni temporis egressus es de
          Aegypto.</ab>
        <ab xml:id="d1e3307" n="19"> Omne quod aperit vulvam generis masculini, meum erit. De
          cunctis animantibus, tam de bobus, quam de ovibus, meum erit.</ab>
        <ab xml:id="d1e3310" n="20"> Primogenitum asini redimes ove: sin autem nec pretium pro eo
          dederis, occidetur. Primogenitum filiorum tuorum redimes: nec apparebis in conspectu meo
          vacuus.</ab>
        <ab xml:id="d1e3313" n="21"> Sex diebus operaberis ; die septimo cessabis arare et
          metere.</ab>
        <ab xml:id="d1e3316" n="22"> Solemnitatem hebdomadarum facies tibi in primitiis frugum
          messis tuae triticeae, et solemnitatem, quando redeunte anni tempore cuncta
          conduntur.</ab>
        <ab xml:id="d1e3319" n="23"> Tribus temporibus anni apparebit omne masculinum tuum in
          conspectu omnipotentis Domini Dei Israël.</ab>
        <ab xml:id="d1e3323" n="24"> Cum enim tulero gentes a facie tua, et dilatavero terminos
          tuos, nullus insidiabitur terrae tuae, ascendente te, et apparente in conspectu Domini Dei
          tui ter in anno.</ab>
        <ab xml:id="d1e3326" n="25"> Non immolabis super fermento sanguinem hostiae meae: neque
          residebit mane de victima solemnitatis Phase.</ab>
        <ab xml:id="d1e3329" n="26"> Primitias frugum terrae tuae offeres in domo Domini Dei tui.
          Non coques haedum in lacte matris suae.</ab>
        <ab xml:id="d1e3332" n="27"> Dixitque Dominus ad Moysen: Scribe tibi verba haec, quibus et
          tecum et cum Israël pepigi foedus.
        </ab>
        <ab xml:id="d1e3336" n="28"> Fuit ergo ibi cum Domino quadraginta dies et quadraginta noctes
         : panem non comedit, et aquam non bibit, et scripsit in tabulis verba foederis decem.</ab>
        <ab xml:id="d1e3339" n="29"> Cumque descenderet Moyses de monte Sinai, tenebat duas tabulas
          testimonii, et ignorabat quod cornuta esset facies sua ex consortio sermonis Domini.</ab>
        <ab xml:id="d1e3343" n="30"> Videntes autem Aaron et filii Israël cornutam Moysi faciem,
          timuerunt prope accedere.</ab>
        <ab xml:id="d1e3346" n="31"> Vocatique ab eo, reversi sunt tam Aaron, quam principes
          synagogae. Et postquam locutus est ad eos,</ab>
        <ab xml:id="d1e3349" n="32"> venerunt ad eum etiam omnes filii Israël: quibus praecepit
          cuncta quae audierat a Domino in monte Sinai.</ab>
        <ab xml:id="d1e3352" n="33"> Impletisque sermonibus, posuit velamen super faciem suam.</ab>
        <ab xml:id="d1e3355" n="34"> Quod ingressus ad Dominum, et loquens cum eo, auferebat donec
          exiret, et tunc loquebatur ad filios Israël omnia quae sibi fuerant imperata.</ab>
        <ab xml:id="d1e3358" n="35"> Qui videbant faciem egredientis Moysi esse cornutam, sed
          operiebat ille rursus faciem suam, siquando loquebatur ad eos.</ab>
      </div>
      <div xml:id="d1e3362" type="chap" n="35">
        <ab xml:id="d1e3364" n="1">Igitur congregata omni turba filiorum Israël, dixit ad eos : 
          Haec sunt quae jussit Dominus fieri.</ab>
        <ab xml:id="d1e3367" n="2">Sex diebus facietis opus: septimus dies erit vobis sanctus,
          sabbatum, et requies Domini: qui fecerit opus in eo, occidetur.</ab>
        <ab xml:id="d1e3370" n="3">Non succendetis ignem in omnibus habitaculis vestris per diem
          sabbati.</ab>
        <ab xml:id="d1e3373" n="4">Et ait Moyses ad omnem catervam filiorum Israël: Iste est sermo
          quem praecepit Dominus, dicens : </ab>
        <ab xml:id="d1e3376" n="5">Separate apud vos primitias Domino. Omnis voluntarius et prono
          animo offerat eas Domino: aurum et argentum, et aes,</ab>
        <ab xml:id="d1e3380" n="6">hyacinthum et purpuram, coccumque bis tinctum, et byssum, pilos
          caprarum,</ab>
        <ab xml:id="d1e3383" n="7">pellesque arietum rubricatas, et janthinas, ligna setim,</ab>
        <ab xml:id="d1e3386" n="8">et oleum ad luminaria concinnanda, et ut conficiatur unguentum,
          et thymiama suavissimum,</ab>
        <ab xml:id="d1e3389" n="9">lapides onychinos, et gemmas ad ornatum superhumeralis et
          rationalis.</ab>
        <ab xml:id="d1e3392" n="10"> Quisque vestrum sapiens est, veniat, et faciat quod Dominus
          imperavit : </ab>
        <ab xml:id="d1e3395" n="11"> tabernaculum scilicet, et tectum ejus, atque operimentum,
          annulos, et tabulata cum vectibus, paxillos, et bases : </ab>
        <ab xml:id="d1e3399" n="12"> arcam et vectes, propitiatorium, et velum, quod ante illud
          oppanditur : </ab>
        <ab xml:id="d1e3402" n="13"> mensam cum vectibus et vasis, et propositionis panibus : </ab>
        <ab xml:id="d1e3405" n="14"> candelabrum ad luminaria sustentanda, vasa illius et lucernas,
          et oleum ad nutrimenta ignium : </ab>
        <ab xml:id="d1e3408" n="15"> altare thymiamatis, et vectes, et oleum unctionis et thymiama
          ex aromatibus: tentorium ad ostium tabernaculi : </ab>
        <ab xml:id="d1e3411" n="16"> altare holocausti, et craticulam ejus aeneam cum vectibus et
          vasis suis: labrum et basim ejus : </ab>
        <ab xml:id="d1e3414" n="17"> cortinas atrii cum columnis et basibus, tentorium in foribus
          vestibuli,</ab>
        <ab xml:id="d1e3418" n="18"> paxillos tabernaculi et atrii cum funiculis suis : </ab>
        <ab xml:id="d1e3421" n="19"> vestimenta, quorum usus est in ministerio sanctuarii, vestes
          Aaron pontificis ac filiorum ejus, ut sacerdotio fungantur mihi.</ab>
        <ab xml:id="d1e3424" n="20"> Egressaque omnis multitudo filiorum Israël de conspectu
          Moysi,</ab>
        <ab xml:id="d1e3427" n="21"> obtulerunt mente promptissima atque devota primitias Domino, ad
          faciendum opus tabernaculi testimonii. Quidquid ad cultum et ad vestes sanctas necessarium
          erat,</ab>
        <ab xml:id="d1e3430" n="22"> viri cum mulieribus praebuerunt, armillas et inaures, annulos
          et dextralia: omne vas aureum in donaria Domini separatum est.</ab>
        <ab xml:id="d1e3433" n="23"> Si quis habebat hyacinthum, et purpuram, coccumque bis tinctum,
          byssum et pilos caprarum, pelles arietum rubricatas, et janthinas,</ab>
        <ab xml:id="d1e3437" n="24"> argenti, aerisque metalla, obtulerunt Domino, lignaque setim in
          varios usus.</ab>
        <ab xml:id="d1e3440" n="25"> Sed et mulieres doctae, quae neverant, dederunt hyacinthum,
          purpuram, et vermiculum, ac byssum,</ab>
        <ab xml:id="d1e3443" n="26"> et pilos caprarum, sponte propria cuncta tribuentes.</ab>
        <ab xml:id="d1e3446" n="27"> Principes vero obtulerunt lapides onychinos, et gemmas ad
          superhumerale et rationale,</ab>
        <ab xml:id="d1e3449" n="28"> aromataque et oleum ad luminaria concinnanda, et ad
          praeparandum unguentum, ac thymiama odoris suavissimi componendum.</ab>
        <ab xml:id="d1e3452" n="29"> Omnes viri et mulieres mente devota obtulerunt donaria, ut
          fierent opera, quae jusserat Dominus per manum Moysi. Cuncti filii Israël voluntaria
          Domino dedicaverunt.
        </ab>
        <ab xml:id="d1e3457" n="30"> Dixitque Moyses ad filios Israël: Ecce, vocavit Dominus ex
          nomine Beseleel filium Uri, filii Hur de tribu Juda,</ab>
        <ab xml:id="d1e3460" n="31"> implevitque eum spiritu Dei, sapientia et intelligentia, et
          scientia et omni doctrina,</ab>
        <ab xml:id="d1e3463" n="32"> ad excogitandum, et faciendum opus in auro, et argento, et
          aere,</ab>
        <ab xml:id="d1e3466" n="33"> sculpendisque lapidibus, et opere carpentario, quidquid fabre
          adinveniri potest,</ab>
        <ab xml:id="d1e3469" n="34"> dedit in corde ejus: Ooliab quoque filium Achisamech de tribu
          Dan : </ab>
        <ab xml:id="d1e3472" n="35"> ambos erudivit sapientia, ut faciant opera abietarii,
          polymitarii, ac plumarii, de hyacintho ac purpura, coccoque bis tincto, et bysso, et
          texant omnia, ac nova quaeque reperiant.</ab>
      </div>
      <div xml:id="d1e3477" type="chap" n="36">
        <ab xml:id="d1e3479" n="1">Fecit ergo Beseleel, et Ooliab, et omnis vir sapiens, quibus
          dedit Dominus sapientiam et intellectum, ut scirent fabre operari quae in usus sanctuarii
          necessaria sunt, et quae praecepit Dominus.</ab>
        <ab xml:id="d1e3482" n="2">Cumque vocasset eos Moyses et omnem eruditum virum, cui dederat
          Dominus sapientiam, et qui sponte sua obtulerant se ad faciendum opus,</ab>
        <ab xml:id="d1e3485" n="3">tradidit eis universa donaria filiorum Israël. Qui cum instarent
          operi, quotidie mane vota populus offerebat.</ab>
        <ab xml:id="d1e3488" n="4">Unde artifices venire compulsi,</ab>
        <ab xml:id="d1e3491" n="5">dixerunt Moysi: Plus offert populus quam necessarium est.</ab>
        <ab xml:id="d1e3495" n="6">Jussit ergo Moyses praeconis voce cantari: Nec vir, nec mulier
          quidquam offerat ultra in opere sanctuarii. Sicque cessatum est a muneribus
          offerendis,</ab>
        <ab xml:id="d1e3498" n="7">eo quod oblata sufficerent et superabundarent.<pc ana="#pilcrow"
          />
        </ab>
        <ab xml:id="d1e3502" n="8">Feceruntque omnes corde sapientes ad explendum opus tabernaculi,
          cortinas decem de bysso retorta, et hyacintho, et purpura, coccoque bis tincto, opere
          vario, et arte polymita : </ab>
        <ab xml:id="d1e3505" n="9">quarum una habebat in longitudine viginti octo cubitos, et in
          latitudine quatuor ; una mensura erat omnium cortinarum.</ab>
        <ab xml:id="d1e3508" n="10"> Conjunxitque cortinas quinque, alteram alteri, et alias quinque
          sibi invicem copulavit.</ab>
        <ab xml:id="d1e3511" n="11"> Fecit et ansas hyacinthinas in ora cortinae unius ex utroque
          latere, et in ora cortinae alterius similiter,</ab>
        <ab xml:id="d1e3515" n="12"> ut contra se invicem venirent ansae, et mutuo jungerentur.</ab>
        <ab xml:id="d1e3518" n="13"> Unde et quinquaginta fudit circulos aureos, qui morderent
          cortinarum ansas, et fieret unum tabernaculum.</ab>
        <ab xml:id="d1e3521" n="14"> Fecit et saga undecim de pilis caprarum ad operiendum tectum
          tabernaculi : </ab>
        <ab xml:id="d1e3524" n="15"> unum sagum in longitudine habebat cubitos triginta, et in
          latitudine cubitos quatuor: unius mensurae erant omnia saga : </ab>
        <ab xml:id="d1e3527" n="16"> quorum quinque junxit seorsum, et sex alia separatim.</ab>
        <ab xml:id="d1e3530" n="17"> Fecitque ansas quinquaginta in ora sagi unius, et quinquaginta
          in ora sagi alterius, ut sibi invicem jungerentur.</ab>
        <ab xml:id="d1e3534" n="18"> Et fibulas aeneas quinquaginta, quibus necteretur tectum, ut
          unum pallium ex omnibus sagis fieret.</ab>
        <ab xml:id="d1e3537" n="19"> Fecit et opertorium tabernaculi de pellibus arietum rubricatis
         : aliudque desuper velamentum de pellibus janthinis.</ab>
        <ab xml:id="d1e3540" n="20"> Fecit et tabulas tabernaculi de lignis setim stantes.</ab>
        <ab xml:id="d1e3543" n="21"> Decem cubitorum erat longitudo tabulae unius: et unum ac semis
          cubitum latitudo retinebat.</ab>
        <ab xml:id="d1e3546" n="22"> Binae incastraturae erant per singulas tabulas, ut altera
          alteri jungeretur. Sic fecit in omnibus tabernaculi tabulis.</ab>
        <ab xml:id="d1e3549" n="23"> E quibus viginti ad plagam meridianam erant contra
          austrum,</ab>
        <ab xml:id="d1e3553" n="24"> cum quadraginta basibus argenteis. Duae bases sub una tabula
          ponebantur ex utraque parte angulorum, ubi incastraturae laterum in angulis
          terminantur.</ab>
        <ab xml:id="d1e3556" n="25"> Ad plagam quoque tabernaculi, quae respicit ad aquilonem, fecit
          viginti tabulas,</ab>
        <ab xml:id="d1e3559" n="26"> cum quadraginta basibus argenteis, duas bases per singulas
          tabulas.</ab>
        <ab xml:id="d1e3562" n="27"> Contra occidentem vero, id est, ad eam partem tabernaculi quae
          mare respicit, fecit sex tabulas,</ab>
        <ab xml:id="d1e3565" n="28"> et duas alias per singulos angulos tabernaculi retro : </ab>
        <ab xml:id="d1e3568" n="29"> quae junctae erant a deorsum usque sursum, et in unam
          compaginem pariter ferebantur. Ita fecit ex utraque parte per angulos : </ab>
        <ab xml:id="d1e3572" n="30"> ut octo essent simul tabulae, et haberent bases argenteas
          sedecim, binas scilicet bases sub singulis tabulis.</ab>
        <ab xml:id="d1e3575" n="31"> Fecit et vectes de lignis setim, quinque ad continendas tabulas
          unius lateris tabernaculi,</ab>
        <ab xml:id="d1e3578" n="32"> et quinque alios ad alterius lateris coaptandas tabulas: et
          extra hos, quinque alios vectes ad occidentalem plagam tabernaculi contra mare.</ab>
        <ab xml:id="d1e3581" n="33"> Fecit quoque vectem alium, qui per medias tabulas ab angulo
          usque ad angulum perveniret.</ab>
        <ab xml:id="d1e3584" n="34"> Ipsa autem tabulata deauravit, fusis basibus earum argenteis.
          Et circulos eorum fecit aureos, per quos vectes induci possent: quos et ipsos laminis
          aureis operuit.</ab>
        <ab xml:id="d1e3587" n="35"> Fecit et velum de hyacintho, et purpura, vermiculo, ac bysso
          retorta, opere polymitario, varium atque distinctum : </ab>
        <ab xml:id="d1e3591" n="36"> et quatuor columnas de lignis setim, quas cum capitibus
          deauravit, fusis basibus earum argenteis.</ab>
        <ab xml:id="d1e3594" n="37"> Fecit et tentorium in introitu tabernaculi ex hyacintho,
          purpura, vermiculo, byssoque retorta, opere plumarii : </ab>
        <ab xml:id="d1e3597" n="38"> et columnas quinque cum capitibus suis, quas operuit auro,
          basesque earum fudit aeneas.</ab>
      </div>
      <div xml:id="d1e3601" type="chap" n="37">
        <ab xml:id="d1e3603" n="1">Fecit autem Beseleel et arcam de lignis setim, habentem duos
          semis cubitos in longitudine, et cubitum ac semissem in latitudine, altitudo quoque unius
          cubiti fuit et dimidii: vestivitque eam auro purissimo intus ac foris.</ab>
        <ab xml:id="d1e3606" n="2">Et fecit illi coronam auream per gyrum,</ab>
        <ab xml:id="d1e3609" n="3">conflans quatuor annulos aureos per quatuor angulos ejus: duos
          annulos in latere uno, et duos in altero.</ab>
        <ab xml:id="d1e3612" n="4">Vectes quoque fecit de lignis setim, quos vestivit auro,</ab>
        <ab xml:id="d1e3615" n="5">et quos misit in annulos, qui erant in lateribus arcae ad
          portandum eam.</ab>
        <ab xml:id="d1e3619" n="6">Fecit et propitiatorium, id est, oraculum, de auro mundissimo,
          duorum cubitorum et dimidii in longitudine, et cubiti ac semis in latitudine.</ab>
        <ab xml:id="d1e3622" n="7">Duos etiam cherubim ex auro ductili, quos posuit ex utraque
          parte propitiatorii : </ab>
        <ab xml:id="d1e3625" n="8">cherub unum in summitate unius partis, et cherub alterum in
          summitate partis alterius: duos cherubim in singulis summitatibus propitiatorii,</ab>
        <ab xml:id="d1e3628" n="9">extendentes alas, et tegentes propitiatorium, seque mutuo et
          illud respicientes.
        </ab>
        <ab xml:id="d1e3632" n="10"> Fecit et mensam de lignis setim in longitudine duorum
          cubitorum, et in latitudine unius cubiti, quae habebat in altitudine cubitum ac
          semissem.</ab>
        <ab xml:id="d1e3635" n="11"> Circumdeditque eam auro mundissimo, et fecit illi labium aureum
          per gyrum,</ab>
        <ab xml:id="d1e3639" n="12"> ipsique labio coronam auream interrasilem quatuor digitorum, et
          super eamdem, alteram coronam auream.</ab>
        <ab xml:id="d1e3642" n="13"> Fudit et quatuor circulos aureos, quos posuit in quatuor
          angulis per singulos pedes mensae</ab>
        <ab xml:id="d1e3645" n="14"> contra coronam: misitque in eos vectes, ut possit mensa
          portari.</ab>
        <ab xml:id="d1e3648" n="15"> Ipsos quoque vectes fecit de lignis setim, et circumdedit eos
          auro.</ab>
        <ab xml:id="d1e3651" n="16"> Et vasa ad diversos usus mensae, acetabula, phialas, et
          cyathos, et thuribula, ex auro puro, in quibus offerenda sunt libamina.<pc ana="#pilcrow"
          />
        </ab>
        <ab xml:id="d1e3655" n="17"> Fecit et candelabrum ductile de auro mundissimo, de cujus vecte
          calami, scyphi, sphaerulaeque, ac lilia procedebant : </ab>
        <ab xml:id="d1e3659" n="18"> sex in utroque latere, tres calami ex parte una, et tres ex
          altera : </ab>
        <ab xml:id="d1e3662" n="19"> tres scyphi in nucis modum per calamos singulos, sphaerulaeque
          simul et lilia: et tres scyphi instar nucis in calamo altero, sphaerulaeque simul et
          lilia. Aequum erat opus sex calamorum, qui procedebant de stipite candelabri.</ab>
        <ab xml:id="d1e3665" n="20"> In ipso autem vecte erant quatuor scyphi in nucis modum,
          sphaerulaeque per singulos simul et lilia : </ab>
        <ab xml:id="d1e3668" n="21"> et sphaerulae sub duobus calamis per loca tria, qui simul sex
          fiunt calami procedentes de vecte uno.</ab>
        <ab xml:id="d1e3671" n="22"> Et sphaerulae igitur, et calami ex ipso erant, universa
          ductilia ex auro purissimo.</ab>
        <ab xml:id="d1e3674" n="23"> Fecit et lucernas septem cum emunctoriis suis, et vasa ubi ea,
          quae emuncta sunt, extinguantur, de auro mundissimo.</ab>
        <ab xml:id="d1e3678" n="24"> Talentum auri appendebat candelabrum cum omnibus vasis suis.<pc
            ana="#pilcrow"/>
        </ab>
        <ab xml:id="d1e3682" n="25"> Fecit et altare thymiamatis de lignis setim, per quadrum
          singulos habens cubitos, et in altitudine duos: e cujus angulis procedebant cornua.</ab>
        <ab xml:id="d1e3685" n="26"> Vestivitque illud auro purissimo cum craticula ac parietibus et
          cornibus.</ab>
        <ab xml:id="d1e3688" n="27"> Fecitque ei coronam aureolam per gyrum, et duos annulos aureos
          sub corona per singula latera, ut mittantur in eos vectes, et possit altare portari.</ab>
        <ab xml:id="d1e3691" n="28"> Ipsos autem vectes fecit de lignis setim, et operuit laminis
          aureis.</ab>
        <ab xml:id="d1e3694" n="29"> Composuit et oleum ad sanctificationis unguentum, et thymiama
          de aromatibus mundissimis opere pigmentarii.</ab>
      </div>
      <div xml:id="d1e3698" type="chap" n="38">
        <ab xml:id="d1e3700" n="1">Fecit et altare holocausti de lignis setim, quinque cubitorum
          per quadrum, et trium in altitudine : </ab>
        <ab xml:id="d1e3703" n="2">cujus cornua de angulis procedebant, operuitque illum laminis
          aeneis.</ab>
        <ab xml:id="d1e3706" n="3">Et in usus ejus paravit ex aere vasa diversa, lebetes, forcipes,
          fuscinulas, uncinos, et ignium receptacula.</ab>
        <ab xml:id="d1e3709" n="4">Craticulamque ejus in modum retis fecit aeneam, et subter eam in
          altaris medio arulam,</ab>
        <ab xml:id="d1e3712" n="5">fusis quatuor annulis per totidem retiaculi summitates, ad
          immittendos vectes ad portandum : </ab>
        <ab xml:id="d1e3716" n="6">quos et ipsos fecit de lignis setim, et operuit laminis aeneis
          : </ab>
        <ab xml:id="d1e3719" n="7">induxitque in circulos, qui in lateribus altaris eminebant.
          Ipsum autem altare non erat solidum, sed cavum ex tabulis, et intus vacuum.<pc
            ana="#pilcrow"/>
        </ab>
        <ab xml:id="d1e3723" n="8">Fecit et labrum aeneum cum basi sua de speculis mulierum, quae
          excubabant in ostio tabernaculi.</ab>
        <ab xml:id="d1e3726" n="9">Fecit et atrium, in cujus australi plaga erant tentoria de bysso
          retorta, cubitorum centum,</ab>
        <ab xml:id="d1e3729" n="10"> columnae aeneae viginti cum basibus suis, capita columnarum, et
          tota operis caelatura, argentea.</ab>
        <ab xml:id="d1e3732" n="11"> Aeque ad septentrionalem plagam tentoria columnae, basesque et
          capita columnarum ejusdem mensurae, et operis ac metalli, erant.</ab>
        <ab xml:id="d1e3736" n="12"> In ea vero plaga, quae ad occidentem respicit, fuerunt tentoria
          cubitorum quinquaginta, columnae decem cum basibus suis aeneae, et capita columnarum, et
          tota operis caelatura, argentea.</ab>
        <ab xml:id="d1e3739" n="13"> Porro contra orientem quinquaginta cubitorum paravit tentoria
          : </ab>
        <ab xml:id="d1e3742" n="14"> e quibus, quindecim cubitos columnarum trium, cum basibus suis,
          unum tenebat latus : </ab>
        <ab xml:id="d1e3745" n="15"> et in parte altera (quia inter utraque introitum tabernaculi
          fecit) quindecim aeque cubitorum erant tentoria, columnaeque tres, et bases totidem.</ab>
        <ab xml:id="d1e3748" n="16"> Cuncta atrii tentoria byssus retorta texuerat.</ab>
        <ab xml:id="d1e3751" n="17"> Bases columnarum fuere aeneae, capita autem earum cum cunctis
          caelaturis suis argentea: sed et ipsas columnas atrii vestivit argento.</ab>
        <ab xml:id="d1e3755" n="18"> Et in introitu ejus opere plumario fecit tentorium ex
          hyacintho, purpura, vermiculo, ac bysso retorta, quod habebat viginti cubitos in
          longitudine, altitudo vero quinque cubitorum erat juxta mensuram, quam cuncta atrii
          tentoria habebant.</ab>
        <ab xml:id="d1e3758" n="19"> Columnae autem in ingressu fuere quatuor cum basibus aeneis,
          capitaque earum et caelaturae argenteae.</ab>
        <ab xml:id="d1e3761" n="20"> Paxillos quoque tabernaculi et atrii per gyrum fecit aeneos.<pc
            ana="#pilcrow"/>
        </ab>
        <ab xml:id="d1e3765" n="21"> Haec sunt instrumenta tabernaculi testimonii, quae enumerata
          sunt juxta praeceptum Moysi in caeremoniis Levitarum per manum Ithamar filii Aaron
          sacerdotis : </ab>
        <ab xml:id="d1e3768" n="22"> quae Beseleel filius Uri filii Hur de tribu Juda, Domino per
          Moysen jubente, compleverat,</ab>
        <ab xml:id="d1e3771" n="23"> juncto sibi socio Ooliab filio Achisamech de tribu Dan: qui et
          ipse artifex lignorum egregius fuit, et polymitarius atque plumarius ex hyacintho,
          purpura, vermiculo et bysso.</ab>
        <ab xml:id="d1e3775" n="24"> Omne aurum quod expensum est in opere sanctuarii, et quod
          oblatum est in donariis, viginti novem talentorum fuit, et septingentorum triginta
          siclorum ad mensuram sanctuarii.</ab>
        <ab xml:id="d1e3778" n="25"> Oblatum est autem ab his qui transierunt ad numerum a viginti
          annis et supra, de sexcentis tribus millibus et quingentis quinquaginta armatorum.</ab>
        <ab xml:id="d1e3781" n="26"> Fuerunt praeterea centum talenta argenti e quibus conflatae
          sunt bases sanctuarii, et introitus, ubi velum pendet.</ab>
        <ab xml:id="d1e3784" n="27"> Centum bases factae sunt de talentis centum, singulis talentis
          per bases singulas supputatis.</ab>
        <ab xml:id="d1e3787" n="28"> De mille autem septingentis et septuaginta quinque, fecit
          capita columnarum, quas et ipsas vestivit argento.</ab>
        <ab xml:id="d1e3790" n="29"> Aeris quoque oblata sunt talenta septuaginta duo millia, et
          quadringenti supra sicli,</ab>
        <ab xml:id="d1e3794" n="30"> ex quibus fusae sunt bases in introitu tabernaculi testimonii,
          et altare aeneum cum craticula sua, omniaque vasa quae ad usum ejus pertinent,</ab>
        <ab xml:id="d1e3797" n="31"> et bases atrii tam in circuitu quam in ingressu ejus, et
          paxilli tabernaculi atque atrii per gyrum.</ab>
      </div>
      <div xml:id="d1e3801" type="chap" n="39">
        <ab xml:id="d1e3803" n="1">De hyacintho vero et purpura, vermiculo ac bysso, fecit vestes,
          quibus indueretur Aaron quando ministrabat in sanctis, sicut praecepit Dominus Moysi.</ab>
        <ab xml:id="d1e3806" n="2">Fecit igitur superhumerale de auro, hyacintho, et purpura,
          coccoque bis tincto, et bysso retorta,</ab>
        <ab xml:id="d1e3809" n="3">opere polymitario: inciditque bracteas aureas, et extenuavit in
          fila, ut possent torqueri cum priorum colorum subtegmine,</ab>
        <ab xml:id="d1e3812" n="4">duasque oras sibi invicem copulatas in utroque latere
          summitatum,</ab>
        <ab xml:id="d1e3815" n="5">et balteum ex eisdem coloribus, sicut praeceperat Dominus
          Moysi.</ab>
        <ab xml:id="d1e3819" n="6">Paravit et duos lapides onychinos, astrictos et inclusos auro,
          et sculptos arte gemmaria nominibus filiorum Israël : </ab>
        <ab xml:id="d1e3822" n="7">posuitque eos in lateribus superhumeralis in monimentum filiorum
          Israël, sicut praeceperat Dominus Moysi.</ab>
        <ab xml:id="d1e3825" n="8">Fecit et rationale opere polymito juxta opus superhumeralis, ex
          auro, hyacintho, purpura, coccoque bis tincto, et bysso retorta : </ab>
        <ab xml:id="d1e3828" n="9">quadrangulum, duplex, mensurae palmi.</ab>
        <ab xml:id="d1e3831" n="10"> Et posuit in eo gemmarum ordines quatuor. In primo versu erat
          sardius, topazius, smaragdus.</ab>
        <ab xml:id="d1e3834" n="11"> In secundo, carbunculus, sapphirus, et jaspis.</ab>
        <ab xml:id="d1e3838" n="12"> In tertio, ligurius, achates, et amethystus.</ab>
        <ab xml:id="d1e3841" n="13"> In quarto, chrysolithus, onychinus, et beryllus, circumdati et
          inclusi auro per ordines suos.</ab>
        <ab xml:id="d1e3844" n="14"> Ipsique lapides duodecim sculpti erant nominibus duodecim
          tribuum Israël, singuli per nomina singulorum.</ab>
        <ab xml:id="d1e3847" n="15"> Fecerunt in rationali et catenulas sibi invicem cohaerentes, de
          auro purissimo : </ab>
        <ab xml:id="d1e3850" n="16"> et duos uncinos, totidemque annulos aureos. Porro annulos
          posuerunt in utroque latere rationalis,</ab>
        <ab xml:id="d1e3853" n="17"> e quibus penderent duae catenae aureae, quas inseruerunt
          uncinis, qui in superhumeralis angulis eminebant.</ab>
        <ab xml:id="d1e3857" n="18"> Haec et ante et retro ita conveniebant sibi, ut superhumerale
          et rationale mutuo necterentur,</ab>
        <ab xml:id="d1e3860" n="19"> stricta ad balteum et annulis fortius copulata, quos jungebat
          vitta hyacinthina, ne laxa fluerent, et a se invicem moverentur, sicut praecepit Dominus
          Moysi.</ab>
        <ab xml:id="d1e3863" n="20"> Feceruntque quoque tunicam superhumeralis totam
          hyacinthinam,</ab>
        <ab xml:id="d1e3866" n="21"> et capitium in superiori parte contra medium, oramque per gyrum
          capitii textilem : </ab>
        <ab xml:id="d1e3869" n="22"> deorsum autem ad pedes mala punica ex hyacintho, purpura,
          vermiculo, ac bysso retorta : </ab>
        <ab xml:id="d1e3872" n="23"> et tintinnabula de auro purissimo, quae posuerunt inter
          malogranata, in extrema parte tunicae per gyrum : </ab>
        <ab xml:id="d1e3876" n="24"> tintinnabulum autem aureum, et malum punicum, quibus ornatus
          incedebat pontifex quando ministerio fungebatur, sicut praeceperat Dominus Moysi.</ab>
        <ab xml:id="d1e3879" n="25"> Fecerunt et tunicas byssinas opere textili Aaron et filiis ejus
          : </ab>
        <ab xml:id="d1e3882" n="26"> et mitras cum coronulis suis ex bysso : </ab>
        <ab xml:id="d1e3885" n="27"> feminalia quoque linea, byssina : </ab>
        <ab xml:id="d1e3888" n="28"> cingulum vero de bysso retorta, hyacintho, purpura, ac
          vermiculo bis tincto, arte plumaria, sicut praeceperat Dominus Moysi.</ab>
        <ab xml:id="d1e3891" n="29"> Fecerunt et laminam sacrae venerationis de auro purissimo,
          scripseruntque in ea opere gemmario, Sanctum Domini : </ab>
        <ab xml:id="d1e3895" n="30"> et strinxerunt eam cum mitra vitta hyacinthina, sicut
          praeceperat Dominus Moysi.
        </ab>
        <ab xml:id="d1e3899" n="31"> Perfectum est igitur omne opus tabernaculi et tecti testimonii
         : feceruntque filii Israël cuncta quae praeceperat Dominus Moysi.</ab>
        <ab xml:id="d1e3902" n="32"> Et obtulerunt tabernaculum et tectum et universam
          supellectilem, annulos, tabulas, vectes, columnas ac bases,</ab>
        <ab xml:id="d1e3905" n="33"> opertorium de pellibus arietum rubricatis, et aliud operimentum
          de janthinis pellibus,</ab>
        <ab xml:id="d1e3908" n="34"> velum ; arcam, vectes, propitiatorium,</ab>
        <ab xml:id="d1e3911" n="35"> mensam cum vasis suis et propositionis panibus ;</ab>
        <ab xml:id="d1e3915" n="36"> candelabrum, lucernas, et utensilia earum cum oleo ;</ab>
        <ab xml:id="d1e3918" n="37"> altare aureum, et unguentum, et thymiama ex aromatibus,</ab>
        <ab xml:id="d1e3921" n="38"> et tentorium in introitu tabernaculi ;</ab>
        <ab xml:id="d1e3924" n="39"> altare aeneum, retiaculum, vectes, et vasa ejus omnia ; labrum
          cum basi sua ; tentoria atrii, et columnas cum basibus suis ;</ab>
        <ab xml:id="d1e3927" n="40"> tentorium in introitu atrii, funiculosque illius et paxillos.
          Nihil ex vasis defuit, quae in ministerium tabernaculi, et in tectum foederis jussa sunt
          fieri.</ab>
        <ab xml:id="d1e3930" n="41"> Vestes quoque, quibus sacerdotes utuntur in sanctuario, Aaron
          scilicet et filii ejus,</ab>
        <ab xml:id="d1e3934" n="42"> obtulerunt filii Israël, sicut praeceperat Dominus.</ab>
        <ab xml:id="d1e3937" n="43"> Quae postquam Moyses cuncta vidit completa, benedixit eis.</ab>
      </div>
      <div xml:id="d1e3941" type="chap" n="40">
        <ab xml:id="d1e3943" n="1">Locutusque est Dominus ad Moysen, dicens : </ab>
        <ab xml:id="d1e3946" n="2">Mense primo, prima die mensis, eriges tabernaculum
          testimonii,</ab>
        <ab xml:id="d1e3949" n="3">et pones in eo arcam, dimittesque ante illam velum : </ab>
        <ab xml:id="d1e3952" n="4">et illata mensa, pones super eam quae rite praecepta sunt.
          Candelabrum stabit cum lucernis suis,</ab>
        <ab xml:id="d1e3955" n="5">et altare aureum, in quo adoletur incensum, coram arca
          testimonii. Tentorium in introitu tabernaculi pones,</ab>
        <ab xml:id="d1e3959" n="6">et ante illud altare holocausti : </ab>
        <ab xml:id="d1e3962" n="7">labrum inter altare et tabernaculum, quod implebis aqua.</ab>
        <ab xml:id="d1e3965" n="8">Circumdabisque atrium tentoriis, et ingressum ejus.</ab>
        <ab xml:id="d1e3968" n="9">Et assumpto unctionis oleo unges tabernaculum cum vasis suis, ut
          sanctificentur : </ab>
        <ab xml:id="d1e3971" n="10"> altare holocausti et omnia vasa ejus,</ab>
        <ab xml:id="d1e3974" n="11"> labrum cum basi sua: omnia unctionis oleo consecrabis, ut sint
          Sancta sanctorum.</ab>
        <ab xml:id="d1e3978" n="12"> Applicabisque Aaron et filios ejus ad fores tabernaculi
          testimonii, et lotos aqua</ab>
        <ab xml:id="d1e3981" n="13"> indues sanctis vestibus, ut ministrent mihi, et unctio eorum in
          sacerdotium sempiternum proficiat.</ab>
        <ab xml:id="d1e3984" n="14"> Fecitque Moyses omnia quae praeceperat Dominus.</ab>
        <ab xml:id="d1e3987" n="15"> Igitur mense primo anni secundi, prima die mensis, collocatum
          est tabernaculum.</ab>
        <ab xml:id="d1e3990" n="16"> Erexitque Moyses illud, et posuit tabulas ac bases et vectes,
          statuitque columnas,</ab>
        <ab xml:id="d1e3993" n="17"> et expandit tectum super tabernaculum, imposito desuper
          operimento, sicut Dominus imperaverat.</ab>
        <ab xml:id="d1e3997" n="18"> Posuit et testimonium in arca, subditis infra vectibus, et
          oraculum desuper.</ab>
        <ab xml:id="d1e4000" n="19"> Cumque intulisset arcam in tabernaculum, appendit ante eam
          velum ut expleret Domini jussionem.</ab>
        <ab xml:id="d1e4003" n="20"> Posuit et mensam in tabernaculo testimonii ad plagam
          septentrionalem extra velum,</ab>
        <ab xml:id="d1e4006" n="21"> ordinatis coram propositionis panibus, sicut praeceperat
          Dominus Moysi.</ab>
        <ab xml:id="d1e4009" n="22"> Posuit et candelabrum in tabernaculo testimonii e regione
          mensae in parte australi,</ab>
        <ab xml:id="d1e4012" n="23"> locatis per ordinem lucernis, juxta praeceptum Domini.</ab>
        <ab xml:id="d1e4016" n="24"> Posuit et altare aureum sub tecto testimonii contra velum,</ab>
        <ab xml:id="d1e4019" n="25"> et adolevit super eo incensum aromatum, sicut jusserat Dominus
          Moysi.</ab>
        <ab xml:id="d1e4022" n="26"> Posuit et tentorium in introitu tabernaculi testimonii,</ab>
        <ab xml:id="d1e4025" n="27"> et altare holocausti in vestibulo testimonii, offerens in eo
          holocaustum, et sacrificia, ut Dominus imperaverat.</ab>
        <ab xml:id="d1e4028" n="28"> Labrum quoque statuit inter tabernaculum testimonii et altare,
          implens illud aqua.</ab>
        <ab xml:id="d1e4031" n="29"> Laveruntque Moyses et Aaron ac filii ejus manus suas et
          pedes,</ab>
        <ab xml:id="d1e4035" n="30"> cum ingrederentur tectum foederis, et accederent ad altare,
          sicut praeceperat Dominus Moysi.</ab>
        <ab xml:id="d1e4038" n="31"> Erexit et atrium per gyrum tabernaculi et altaris, ducto in
          introitu ejus tentorio. Postquam omnia perfecta sunt,</ab>
        <ab xml:id="d1e4043" n="32"> operuit nubes tabernaculum testimonii, et gloria Domini
          implevit illud.</ab>
        <ab xml:id="d1e4046" n="33"> Nec poterat Moyses ingredi tectum foederis, nube operiente
          omnia, et majestate Domini coruscante, quia cuncta nubes operuerat.</ab>
        <ab xml:id="d1e4049" n="34"> Siquando nubes tabernaculum deserebat, proficiscebantur filii
          Israël per turmas suas : </ab>
        <ab xml:id="d1e4052" n="35"> si pendebat desuper, manebant in eodem loco.</ab>
        <ab xml:id="d1e4056" n="36"> Nubes quippe Domini incubabat per diem tabernaculo, et ignis in
          nocte, videntibus cunctis populis Israël per cunctas mansiones suas.</ab>
      </div>


    </body>
  </text>
</TEI>

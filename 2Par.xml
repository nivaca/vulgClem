<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>II Paralipomenon</title>
      </titleStmt>
      <publicationStmt>
        <p>Publication Information</p>
      </publicationStmt>
      <sourceDesc>
        <p>Information about the source</p>
      </sourceDesc>
    </fileDesc>
  </teiHeader>
  <text>
    <body>
      <div xml:id="d1e31" type="chap" n="1">
        <ab xml:id="d1e33" n="1"> Confortatus est ergo Salomon filius David in regno suo, et Dominus
          Deus ejus erat cum eo, et magnificavit eum in excelsum.</ab>
        <ab xml:id="d1e36" n="2"> Praecepitque Salomon universo Israëli, tribunis, et centurionibus,
          et ducibus, et judicibus omnis Israël, et principibus familiarum :</ab>
        <ab xml:id="d1e39" n="3"> et abiit cum universa multitudine in excelsum Gabaon, ubi erat
          tabernaculum foederis Dei, quod fecit Moyses famulus Dei in solitudine.</ab>
        <ab xml:id="d1e42" n="4"> Arcam autem Dei adduxerat David de Cariathiarim in locum quem
          praeparaverat ei, et ubi fixerat illi tabernaculum, hoc est, in Jerusalem.</ab>
        <ab xml:id="d1e45" n="5"> Altare quoque aeneum quod fabricatus fuerat Beseleel filius Uri
          filii Hur, ibi erat coram tabernaculo Domini : quod et requisivit Salomon, et omnis
          ecclesia.</ab>
        <ab xml:id="d1e49" n="6"> Ascenditque Salomon ad altare aeneum, coram tabernaculo foederis
          Domini, et obtulit in eo mille hostias.</ab>
        <ab xml:id="d1e52" n="7"> Ecce autem in ipsa nocte apparuit ei Deus, dicens : Postula quod
          vis, ut dem tibi.</ab>
        <ab xml:id="d1e55" n="8"> Dixitque Salomon Deo : Tu fecisti cum David patre meo
          misericordiam magnam, et constituisti me regem pro eo.</ab>
        <ab xml:id="d1e58" n="9"> Nunc ergo Domine Deus, impleatur sermo tuus quem pollicitus es
          David patri meo : tu enim me fecisti regem super populum tuum multum, qui tam
          innumerabilis est quam pulvis terrae.</ab>
        <ab xml:id="d1e61" n="10"> Da mihi sapientiam et intelligentiam, ut ingrediar et egrediar
          coram populo tuo : quis enim potest hunc populum tuum digne, qui tam grandis est, judicare
            ?<pc ana="#pilcrow"/>
        </ab>
        <ab xml:id="d1e65" n="11"> Dixit autem Deus ad Salomonem : Quia hoc magis placuit cordi tuo,
          et non postulasti divitias, et substantiam, et gloriam, neque animas eorum qui te oderant,
          sed nec dies vitae plurimos : petisti autem sapientiam et scientiam, ut judicare possis
          populum meum super quem constitui te regem :</ab>
        <ab xml:id="d1e69" n="12"> sapientia et scientia data sunt tibi : divitias autem et
          substantiam et gloriam dabo tibi, ita ut nullus in regibus nec ante te nec post te fuerit
          similis tui.</ab>
        <ab xml:id="d1e72" n="13"> Venit ergo Salomon ab excelso Gabaon in Jerusalem coram
          tabernaculo foederis, et regnavit super Israël.</ab>
        <ab xml:id="d1e75" n="14"> Congregavitque sibi currus et equites, et facti sunt ei mille
          quadringenti currus, et duodecim millia equitum : et fecit eos esse in urbibus
          quadrigarum, et cum rege in Jerusalem.</ab>
        <ab xml:id="d1e78" n="15"> Praebuitque rex argentum et aurum in Jerusalem quasi lapides, et
          cedros quasi sycomoros quae nascuntur in campestribus multitudine magna.</ab>
        <ab xml:id="d1e81" n="16"> Adducebantur autem ei equi de Aegypto et de Coa a negotiatoribus
          regis, qui ibant et emebant pretio,</ab>
        <ab xml:id="d1e84" n="17"> quadrigam equorum sexcentis argenteis, et equum centum
          quinquaginta : similiter de universis regnis Hethaeorum, et a regibus Syriae emptio
          celebrabatur.</ab>
      </div>
      <div xml:id="d1e88" type="chap" n="2">
        <ab xml:id="d1e90" n="1"> Decrevit autem Salomon aedificare domum nomini Domini, et palatium
          sibi.</ab>
        <ab xml:id="d1e93" n="2"> Et numeravit septuaginta millia virorum portantium humeris, et
          octoginta millia qui caederent lapides in montibus, praepositosque eorum tria millia
          sexcentos.</ab>
        <ab xml:id="d1e96" n="3"> Misit quoque ad Hiram regem Tyri, dicens : Sicut egisti cum David
          patre meo, et misisti ei ligna cedrina ut aedificaret sibi domum, in qua et habitavit
          :</ab>
        <ab xml:id="d1e99" n="4"> sic fac mecum ut aedificem domum nomini Domini Dei mei, ut
          consecrem eam ad adolendum incensum coram illo, et fumiganda aromata, et ad propositionem
          panum sempiternam, et ad holocautomata mane, et vespere, sabbatis quoque, et neomeniis, et
          solemnitatibus Domini Dei nostri in sempiternum, quae mandata sunt Israëli.</ab>
        <ab xml:id="d1e102" n="5"> Domus enim quam aedificare cupio, magna est : magnus est enim
          Deus noster super omnes deos.</ab>
        <ab xml:id="d1e106" n="6"> Quis ergo poterit praevalere, ut aedificet ei dignam domum ? si
          caelum, et caeli caelorum, capere eum nequeunt, quantus ego sum, ut possim aedificare ei
          domum ? sed ad hoc tantum, ut adoleatur incensum coram illo.</ab>
        <ab xml:id="d1e109" n="7"> Mitte ergo mihi virum eruditum, qui noverit operari in auro, et
          argento, aere, et ferro, purpura, coccino, et hyacintho : et qui sciat sculpere caelaturas
          cum his artificibus quos mecum habeo in Judaea, et Jerusalem, quos praeparavit David pater
          meus.</ab>
        <ab xml:id="d1e112" n="8"> Sed et ligna cedrina mitte mihi, et arceuthina, et pinea de
          Libano : scio enim quod servi tui noverint caedere ligna de Libano : et erunt servi mei
          cum servis tuis,</ab>
        <ab xml:id="d1e115" n="9"> ut parentur mihi ligna plurima. Domus enim quam cupio aedificare,
          magna est nimis, et inclyta.</ab>
        <ab xml:id="d1e118" n="10"> Praeterea operariis qui caesuri sunt ligna, servis tuis, dabo in
          cibaria tritici coros viginti millia, et hordei coros totidem, et vini viginti millia
          metretas, olei quoque sata viginti millia.<pc ana="#pilcrow"/>
        </ab>
        <ab xml:id="d1e122" n="11"> Dixit autem Hiram rex Tyri per litteras quas miserat Salomoni :
          Quia dilexit Dominus populum suum, idcirco te regnare fecit super eum.</ab>
        <ab xml:id="d1e126" n="12"> Et addidit, dicens : Benedictus Dominus Deus Israël, qui fecit
          caelum et terram : qui dedit David regi filium sapientem et eruditum et sensatum atque
          prudentem, ut aedificaret domum Domino, et palatium sibi.</ab>
        <ab xml:id="d1e129" n="13"> Misi ergo tibi virum prudentem et scientissimum Hiram patrem
          meum,</ab>
        <ab xml:id="d1e132" n="14"> filium mulieris de filiabus Dan, cujus pater fuit Tyrius, qui
          novit operari in auro, et argento, aere, et ferro, et marmore, et lignis, in purpura
          quoque, et hyacintho, et bysso, et coccino : et qui scit caelare omnem sculpturam, et
          adinvenire prudenter quodcumque in opere necessarium est cum artificibus tuis, et cum
          artificibus domini mei David patris tui.</ab>
        <ab xml:id="d1e135" n="15"> Triticum ergo, et hordeum, et oleum, et vinum, quae pollicitus
          es, domine mi, mitte servis tuis.</ab>
        <ab xml:id="d1e138" n="16"> Nos autem caedemus ligna de Libano, quot necessaria habueris, et
          applicabimus ea ratibus per mare in Joppe : tuum autem erit transferre ea in
          Jerusalem.</ab>
        <ab xml:id="d1e141" n="17"> Numeravit igitur Salomon omnes viros proselytos qui erant in
          terra Israël, post dinumerationem quam dinumeravit David pater ejus, et inventi sunt
          centum quinquaginta millia, et tria millia sexcenti.</ab>
        <ab xml:id="d1e145" n="18"> Fecitque ex eis septuaginta millia qui humeris onera portarent,
          et octoginta millia qui lapides in montibus caederent : tria autem millia et sexcentos
          praepositos operum populi.</ab>
      </div>
      <div xml:id="d1e149" type="chap" n="3">
        <ab xml:id="d1e151" n="1"> Et coepit Salomon aedificare domum Domini in Jerusalem in monte
          Moria, qui demonstratus fuerat David patri ejus, in loco quem paraverat David in area
          Ornan Jebusaei.</ab>
        <ab xml:id="d1e154" n="2"> Coepit autem aedificare mense secundo, anno quarto regni
          sui.</ab>
        <ab xml:id="d1e157" n="3"> Et haec sunt fundamenta quae jecit Salomon, ut aedificaret domum
          Dei : longitudinis cubitos in mensura prima sexaginta, latitudinis cubitos viginti.</ab>
        <ab xml:id="d1e160" n="4"> Porticum vero ante frontem, quae tendebatur in longum juxta
          mensuram latitudinis domus, cubitorum viginti : porro altitudo centum viginti cubitorum
          erat : et deauravit eam intrinsecus auro mundissimo.</ab>
        <ab xml:id="d1e163" n="5"> Domum quoque majorem texit tabulis ligneis abiegnis, et laminas
          auri obrizi affixit per totum : sculpsitque in ea palmas, et quasi catenulas se invicem
          complectentes.</ab>
        <ab xml:id="d1e167" n="6"> Stravit quoque pavimentum templi pretiosissimo marmore, decore
          multo.</ab>
        <ab xml:id="d1e170" n="7"> Porro aurum erat probatissimum, de cujus laminis texit domum, et
          trabes ejus, et postes, et parietes, et ostia : et caelavit cherubim in parietibus.</ab>
        <ab xml:id="d1e173" n="8"> Fecit quoque domum Sancti sanctorum : longitudinem juxta
          latitudinem domus cubitorum viginti : et latitudinem similiter viginti cubitorum : et
          laminis aureis texit eam, quasi talentis sexcentis.</ab>
        <ab xml:id="d1e176" n="9"> Sed et clavos fecit aureos, ita ut singuli clavi siclos
          quinquagenos appenderent : coenacula quoque texit auro.</ab>
        <ab xml:id="d1e179" n="10"> Fecit etiam in domo Sancti sanctorum cherubim duos, opere
          statuario : et texit eos auro.</ab>
        <ab xml:id="d1e182" n="11"> Alae cherubim viginti cubitis extendebantur, ita ut una ala
          haberet cubitos quinque et tangeret parietem domus : et altera quinque cubitos habens,
          alam tangeret alterius cherub.</ab>
        <ab xml:id="d1e186" n="12"> Similiter cherub alterius ala, quinque habebat cubitos, et
          tangebat parietem : et ala ejus altera quinque cubitorum, alam cherub alterius
          contingebat.</ab>
        <ab xml:id="d1e189" n="13"> Igitur alae utriusque cherubim expansae erant et extendebantur
          per cubitos viginti : ipsi autem stabant erectis pedibus, et facies eorum erant versae ad
          exteriorem domum.</ab>
        <ab xml:id="d1e192" n="14"> Fecit quoque velum ex hyacintho, purpura, cocco, et bysso : et
          intexuit ei cherubim.</ab>
        <ab xml:id="d1e195" n="15"> Ante fores etiam templi duas columnas, quae triginta et quinque
          cubitos habebant altitudinis : porro capita earum, quinque cubitorum.</ab>
        <ab xml:id="d1e198" n="16"> Necnon et quasi catenulas in oraculo, et superposuit eas
          capitibus columnarum : malogranata etiam centum, quae catenulis interposuit.</ab>
        <ab xml:id="d1e201" n="17"> Ipsas quoque columnas posuit in vestibulo templi, unam a
          dextris, et alteram a sinistris : eam quae a dextris erat, vocavit Jachin : et quae ad
          laevam, Booz.</ab>
      </div>
      <div xml:id="d1e205" type="chap" n="4">
        <ab xml:id="d1e207" n="1"> Fecit quoque altare aeneum viginti cubitorum longitudinis, et
          viginti cubitorum latitudinis, et decem cubitorum altitudinis.</ab>
        <ab xml:id="d1e210" n="2"> Mare etiam fusile decem cubitis a labio usque ad labium, rotundum
          per circuitum : quinque cubitos habebat altitudinis, et funiculus triginta cubitorum
          ambiebat gyrum ejus.</ab>
        <ab xml:id="d1e213" n="3"> Similitudo quoque boum erat subter illud, et decem cubitis
          quaedam extrinsecus caelaturae, quasi duobus versibus alvum maris circuibant. Boves autem
          erant fusiles :</ab>
        <ab xml:id="d1e216" n="4"> et ipsum mare super duodecim boves impositum erat, quorum tres
          respiciebant ad aquilonem, et alii tres ad occidentem : porro tres alii meridiem, et tres
          qui reliqui erant, orientem, habentes mare superpositum : posteriora autem boum erant
          intrinsecus sub mari.</ab>
        <ab xml:id="d1e219" n="5"> Porro vastitas ejus habebat mensuram palmi, et labium illius erat
          quasi labium calicis, vel repandi lilii : capiebatque tria millia metretas.</ab>
        <ab xml:id="d1e223" n="6"> Fecit quoque conchas decem : et posuit quinque a dextris, et
          quinque a sinistris, ut lavarent in eis omnia quae in holocaustum oblaturi erant : porro
          in mari sacerdotes lavabantur.</ab>
        <ab xml:id="d1e226" n="7"> Fecit autem et candelabra aurea decem secundum speciem qua jussa
          erant fieri : et posuit ea in templo, quinque a dextris, et quinque a sinistris.</ab>
        <ab xml:id="d1e229" n="8"> Necnon et mensas decem : et posuit eas in templo, quinque a
          dextris, et quinque a sinistris : phialas quoque aureas centum.</ab>
        <ab xml:id="d1e232" n="9"> Fecit etiam atrium sacerdotum, et basilicam grandem : et ostia in
          basilica, quae texit aere.</ab>
        <ab xml:id="d1e235" n="10"> Porro mare posuit in latere dextro contra orientem ad
          meridiem.</ab>
        <ab xml:id="d1e238" n="11"> Fecit autem Hiram lebetes, et creagras, et phialas : et
          complevit omne opus regis in domo Dei :</ab>
        <ab xml:id="d1e242" n="12"> hoc est, columnas duas, et epistylia, et capita, et quasi
          quaedam retiacula, quae capita tegerent super epistylia.</ab>
        <ab xml:id="d1e245" n="13"> Malogranata quoque quadringenta, et retiacula duo ita ut bini
          ordines malogranatorum singulis retiaculis jungerentur, quae protegerent epistylia, et
          capita columnarum.</ab>
        <ab xml:id="d1e248" n="14"> Bases etiam fecit, et conchas, quas superposuit basibus :</ab>
        <ab xml:id="d1e251" n="15"> mare unum, boves quoque duodecim sub mari,</ab>
        <ab xml:id="d1e254" n="16"> et lebetes, et creagras, et phialas. Omnia vasa fecit Salomoni
          Hiram pater ejus in domo Domini ex aere mundissimo.</ab>
        <ab xml:id="d1e257" n="17"> In regione Jordanis, fudit ea rex in argillosa terra inter
          Sochot et Saredatha.</ab>
        <ab xml:id="d1e261" n="18"> Erat autem multitudo vasorum innumerabilis, ita ut ignoraretur
          pondus aeris.</ab>
        <ab xml:id="d1e264" n="19"> Fecitque Salomon omnia vasa domus Dei, et altare aureum, et
          mensas, et super eas panes propositionis :</ab>
        <ab xml:id="d1e267" n="20"> candelabra quoque cum lucernis suis ut lucerent ante oraculum
          juxta ritum ex auro purissimo :</ab>
        <ab xml:id="d1e270" n="21"> et florentia quaedam, et lucernas, et forcipes aureos : omnia de
          auro mundissimo facta sunt.</ab>
        <ab xml:id="d1e273" n="22"> Thymiateria quoque, et thuribula, et phialas, et mortariola ex
          auro purissimo. Et ostia caelavit templi interioris, id est, in Sancta sanctorum : et
          ostia templi forinsecus aurea. Sicque completum est omne opus quod fecit Salomon in domo
          Domini.</ab>
      </div>
      <div xml:id="d1e277" type="chap" n="5">
        <ab xml:id="d1e279" n="1"> Intulit igitur Salomon omnia quae voverat David pater suus :
          argentum, et aurum, et universa vasa posuit in thesauris domus Dei.</ab>
        <ab xml:id="d1e282" n="2"> Post quae congregavit majores natu Israël, et cunctos principes
          tribuum, et capita familiarum de filiis Israël in Jerusalem, ut adducerent arcam foederis
          Domini de civitate David, quae est Sion.</ab>
        <ab xml:id="d1e285" n="3"> Venerunt itaque ad regem omnes viri Israël in die solemni mensis
          septimi.</ab>
        <ab xml:id="d1e288" n="4"> Cumque venissent cuncti seniorum Israël, portaverunt Levitae
          arcam,</ab>
        <ab xml:id="d1e291" n="5"> et intulerunt eam, et omnem paraturam tabernaculi. Porro vasa
          sanctuarii, quae erant in tabernaculo, portaverunt sacerdotes cum Levitis.</ab>
        <ab xml:id="d1e295" n="6"> Rex autem Salomon, et universus coetus Israël, et omnes qui
          fuerunt congregati ante arcam, immolabant arietes et boves absque ullo numero : tanta enim
          erat multitudo victimarum.</ab>
        <ab xml:id="d1e298" n="7"> Et intulerunt sacerdotes arcam foederis Domini in locum suum, id
          est, ad oraculum templi, in Sancta sanctorum subter alas cherubim :</ab>
        <ab xml:id="d1e301" n="8"> ita ut cherubim expanderent alas suas super locum in quo posita
          erat arca, et ipsam arcam tegerent cum vectibus suis.</ab>
        <ab xml:id="d1e304" n="9"> Vectium autem quibus portabatur arca, quia paululum longiores
          erant, capita parebant ante oraculum : si vero quis paululum fuisset extrinsecus, eos
          videre non poterat. Fuit itaque arca ibi usque in praesentem diem.</ab>
        <ab xml:id="d1e307" n="10"> Nihilque erat aliud in arca, nisi duae tabulae quas posuerat
          Moyses in Horeb, quando legem dedit Dominus filiis Israël egredientibus ex Aegypto.</ab>
        <ab xml:id="d1e310" n="11"> Egressis autem sacerdotibus de sanctuario (omnes enim sacerdotes
          qui ibi potuerant inveniri, sanctificati sunt : nec adhuc in illo tempore vices et
          ministeriorum ordo inter eos divisus erat),</ab>
        <ab xml:id="d1e314" n="12"> tam Levitae quam cantores, id est, et qui sub Asaph erant, et
          qui sub Eman, et qui sub Idithun, filii et fratres eorum vestiti byssinis, cymbalis, et
          psalteriis, et citharis concrepabant, stantes ad orientalem plagam altaris : et cum eis
          sacerdotes centum viginti canentes tubis.</ab>
        <ab xml:id="d1e317" n="13"> Igitur cunctis pariter, et tubis, et voce, et cymbalis, et
          organis, et diversi generis musicorum concinentibus, et vocem in sublime tollentibus,
          longe sonitus audiebatur, ita ut cum Dominum laudare coepissent et dicere : Confitemini
          Domino quoniam bonus, quoniam in aeternum misericordia ejus : impleretur domus Dei
          nube,</ab>
        <ab xml:id="d1e320" n="14"> nec possent sacerdotes stare et ministrare propter caliginem.
          Compleverat enim gloria Domini domum Dei.</ab>
      </div>
      <div xml:id="d1e325" type="chap" n="6">
        <ab xml:id="d1e327" n="1"> Tunc Salomon ait : Dominus pollicitus est ut habitaret in
          caligine :</ab>
        <ab xml:id="d1e330" n="2"> ego autem aedificavi domum nomini ejus, ut habitaret ibi in
          perpetuum.</ab>
        <ab xml:id="d1e333" n="3"> Et convertit rex faciem suam, et benedixit universae multitudini
          Israël (nam omnis turba stabat intenta), et ait :</ab>
        <ab xml:id="d1e336" n="4"> Benedictus Dominus Deus Israël, qui quod locutus est David patri
          meo, opere complevit, dicens :</ab>
        <ab xml:id="d1e339" n="5"> A die qua eduxi populum meum de terra Aegypti, non elegi
          civitatem de cunctis tribubus Israël ut aedificaretur in ea domus nomini meo, neque elegi
          quemquam alium virum ut esset dux in populo Israël :</ab>
        <ab xml:id="d1e343" n="6"> sed elegi Jerusalem ut sit nomen meum in ea, et elegi David ut
          constituerem eum super populum meum Israël.</ab>
        <ab xml:id="d1e346" n="7"> Cumque fuisset voluntatis David patris mei ut aedificaret domum
          nomini Domini Dei Israël,</ab>
        <ab xml:id="d1e349" n="8"> dixit Dominus ad eum : Quia haec fuit voluntas tua, ut
          aedificares domum nomini meo, bene quidem fecisti hujuscemodi habere voluntatem :</ab>
        <ab xml:id="d1e352" n="9"> sed non tu aedificabis domum : verum filius tuus, qui egredietur
          de lumbis tuis, ipse aedificabit domum nomini meo.</ab>
        <ab xml:id="d1e355" n="10"> Complevit ergo Dominus sermonem suum quem locutus fuerat : et
          ego surrexi pro David patre meo, et sedi super thronum Israël, sicut locutus est Dominus :
          et aedificavi domum nomini Domini Dei Israël.</ab>
        <ab xml:id="d1e358" n="11"> Et posui in ea arcam in qua est pactum Domini quod pepigit cum
          filiis Israël.<pc ana="#pilcrow"/>
        </ab>
        <ab xml:id="d1e363" n="12"> Stetit ergo coram altari Domini ex adverso universae
          multitudinis Israël, et extendit manus suas.</ab>
        <ab xml:id="d1e366" n="13"> Siquidem fecerat Salomon basim aeneam, et posuerat eam in medio
          basilicae, habentem quinque cubitos longitudinis, et quinque cubitos latitudinis, et tres
          cubitos altitudinis : stetitque super eam, et deinceps flexis genibus contra universam
          multitudinem Israël, et palmis in caelum levatis,</ab>
        <ab xml:id="d1e369" n="14"> ait : Domine Deus Israël, non est similis tui deus in caelo et
          in terra : qui custodis pactum et misericordiam cum servis tuis qui ambulant coram te in
          toto corde suo :</ab>
        <ab xml:id="d1e372" n="15"> qui praestitisti servo tuo David patri meo quaecumque locutus
          fueras ei : et quae ore promiseras, opere complesti, sicut et praesens tempus probat.</ab>
        <ab xml:id="d1e375" n="16"> Nunc ergo Domine Deus Israël, imple servo tuo patri meo David
          quaecumque locutus es, dicens : Non deficiet ex te vir coram me, qui sedeat super thronum
          Israël : ita tamen si custodierint filii tui vias suas, et ambulaverint in lege mea, sicut
          et tu ambulasti coram me.</ab>
        <ab xml:id="d1e378" n="17"> Et nunc Domine Deus Israël, firmetur sermo tuus quem locutus es
          servo tuo David.</ab>
        <ab xml:id="d1e382" n="18"> Ergone credibile est ut habitet Deus cum hominibus super terram
          ? si caelum et caeli caelorum non te capiunt, quanto magis domus ista quam aedificavi
          ?</ab>
        <ab xml:id="d1e385" n="19"> Sed ad hoc tantum facta est, ut respicias orationem servi tui,
          et obsecrationem ejus, Domine Deus meus, et audias preces quas fundit famulus tuus coram
          te :</ab>
        <ab xml:id="d1e388" n="20"> ut aperias oculos tuos super domum istam diebus ac noctibus,
          super locum in quo pollicitus es ut invocaretur nomen tuum,</ab>
        <ab xml:id="d1e391" n="21"> et exaudires orationem quam servus tuus orat in eo : et exaudias
          preces famuli tui, et populi tui Israël. Quicumque oraverit in loco isto, exaudi de
          habitaculo tuo, id est, de caelis, et propitiare.<pc ana="#pilcrow"/>
        </ab>
        <ab xml:id="d1e395" n="22"> Si peccaverit quispiam in proximum suum, et jurare contra eum
          paratus venerit, seque maledicto constrinxerit coram altari in domo ista :</ab>
        <ab xml:id="d1e398" n="23"> tu audies de caelo, et facies judicium servorum tuorum, ita ut
          reddas iniquo viam suam in caput proprium, et ulciscaris justum, retribuens ei secundum
          justitiam suam.</ab>
        <ab xml:id="d1e402" n="24"> Si superatus fuerit populus tuus Israël ab inimicis (peccabunt
          enim tibi), et conversi egerint poenitentiam, et obsecraverint nomen tuum, et fuerint
          deprecati in loco isto,</ab>
        <ab xml:id="d1e405" n="25"> tu exaudies de caelo : et propitiare peccato populi tui Israël,
          et reduc eos in terram quam dedisti eis, et patribus eorum.</ab>
        <ab xml:id="d1e408" n="26"> Si clauso caelo pluvia non fluxerit propter peccata populi, et
          deprecati te fuerint in loco isto, et confessi nomini tuo, et conversi a peccatis suis,
          cum eos afflixeris,</ab>
        <ab xml:id="d1e411" n="27"> exaudi de caelo, Domine, et dimitte peccata servis tuis et
          populi tui Israël, et doce eos viam bonam, per quam ingrediantur : et da pluviam terrae
          quam dedisti populo tuo ad possidendum.</ab>
        <ab xml:id="d1e414" n="28"> Fames si orta fuerit in terra, et pestilentia, aerugo, et
          aurugo, et locusta, et bruchus : et hostes, vastatis regionibus, portas obsederint
          civitatis, omnisque plaga et infirmitas presserit :</ab>
        <ab xml:id="d1e417" n="29"> si quis de populo tuo Israël fuerit deprecatus, cognoscens
          plagam et infirmitatem suam, et expanderit manus suas in domo hac,</ab>
        <ab xml:id="d1e421" n="30"> tu exaudies de caelo, de sublimi scilicet habitaculo tuo : et
          propitiare, et redde unicuique secundum vias suas, quas nosti eum habere in corde suo (tu
          enim solus nosti corda filiorum hominum) :</ab>
        <ab xml:id="d1e424" n="31"> ut timeant te, et ambulent in viis tuis cunctis diebus quibus
          vivunt super faciem terrae quam dedisti patribus nostris.</ab>
        <ab xml:id="d1e427" n="32"> Externum quoque, qui non est de populo tuo Israël, si venerit de
          terra longinqua propter nomen tuum magnum, et propter manum tuam robustam, et brachium
          tuum extentum, et adoraverit in loco isto,</ab>
        <ab xml:id="d1e430" n="33"> tu exaudies de caelo firmissimo habitaculo tuo, et facies cuncta
          pro quibus invocaverit te ille peregrinus : ut sciant omnes populi terrae nomen tuum, et
          timeant te sicut populus tuus Israël, et cognoscant quia nomen tuum invocatum est super
          domum hanc quam aedificavi.</ab>
        <ab xml:id="d1e433" n="34"> Si egressus fuerit populus tuus ad bellum contra adversarios
          suos per viam in qua miseris eos, adorabunt te contra viam in qua civitas haec est, quam
          elegisti, et domus quam aedificavi nomini tuo,</ab>
        <ab xml:id="d1e436" n="35"> tu exaudies de caelo preces eorum, et obsecrationem : et
            ulciscaris.<pc ana="#pilcrow"/>
        </ab>
        <ab xml:id="d1e441" n="36"> Si autem peccaverint tibi (neque enim est homo qui non peccet),
          et iratus fueris eis, et tradideris hostibus, et captivos duxerint eos in terram
          longinquam, vel certe quae juxta est,</ab>
        <ab xml:id="d1e444" n="37"> et conversi in corde suo in terra ad quam captivi ducti fuerant,
          egerint poenitentiam, et deprecati te fuerint in terra captivitatis suae, dicentes :
          Peccavimus : inique fecimus, injuste egimus :</ab>
        <ab xml:id="d1e447" n="38"> et reversi fuerint ad te in toto corde suo, et in tota anima
          sua, in terra captivitatis suae ad quam ducti sunt, adorabunt te contra viam terrae suae,
          quam dedisti patribus eorum, et urbis quam elegisti, et domus quam aedificavi nomini tuo
          :</ab>
        <ab xml:id="d1e450" n="39"> tu exaudies de caelo, hoc est, de firmo habitaculo tuo, preces
          eorum : et facias judicium, et dimittas populo tuo, quamvis peccatori :</ab>
        <ab xml:id="d1e453" n="40"> tu es enim Deus meus : aperiantur, quaeso, oculi tui, et aures
          tuae intentae sint ad orationem quae fit in loco isto.</ab>
        <ab xml:id="d1e456" n="41"> Nunc igitur consurge, Domine Deus, in requiem tuam, tu et arca
          fortitudinis tuae : sacerdotes tui, Domine Deus, induantur salutem, et sancti tui
          laetentur in bonis.</ab>
        <ab xml:id="d1e460" n="42"> Domine Deus, ne averteris faciem christi tui : memento
          misericordiarum David servi tui.</ab>
      </div>
      <div xml:id="d1e464" type="chap" n="7">
        <ab xml:id="d1e466" n="1"> Cumque complesset Salomon fundens preces, ignis descendit de
          caelo, et devoravit holocausta et victimas : et majestas Domini implevit domum.</ab>
        <ab xml:id="d1e469" n="2"> Nec poterant sacerdotes ingredi templum Domini, eo quod implesset
          majestas Domini templum Domini.</ab>
        <ab xml:id="d1e472" n="3"> Sed et omnes filii Israël videbant descendentem ignem, et gloriam
          Domini super domum : et corruentes proni in terram super pavimentum stratum lapide,
          adoraverunt, et laudaverunt Dominum, quoniam bonus, quoniam in saeculum misericordia
          ejus.</ab>
        <ab xml:id="d1e475" n="4"> Rex autem et omnis populus immolabant victimas coram Domino.</ab>
        <ab xml:id="d1e478" n="5"> Mactavit igitur rex Salomon hostias, boum viginti duo millia,
          arietum centum viginti millia : et dedicavit domum Dei rex, et universus populus.</ab>
        <ab xml:id="d1e482" n="6"> Sacerdotes autem stabant in officiis suis, et Levitae in organis
          carminum Domini, quae fecit David rex ad laudandum Dominum : Quoniam in aeternum
          misericordia ejus, hymnos David canentes per manus suas : porro sacerdotes canebant tubis
          ante eos, cunctusque Israël stabat.</ab>
        <ab xml:id="d1e485" n="7"> Sanctificavit quoque Salomon medium atrii ante templum Domini :
          obtulerat enim ibi holocausta et adipes pacificorum : quia altare aeneum quod fecerat, non
          poterat sustinere holocausta et sacrificia et adipes.</ab>
        <ab xml:id="d1e488" n="8"> Fecit ergo Salomon solemnitatem in tempore illo septem diebus, et
          omnis Israël cum eo, ecclesia magna valde, ab introitu Emath usque ad torrentem
          Aegypti.</ab>
        <ab xml:id="d1e491" n="9"> Fecitque die octavo collectam, eo quod dedicasset altare septem
          diebus, et solemnitatem celebrasset diebus septem.</ab>
        <ab xml:id="d1e494" n="10"> Igitur in die vigesimo tertio mensis septimi, dimisit populos ad
          tabernacula sua, laetantes atque gaudentes super bono quod fecerat Dominus Davidi, et
          Salomoni, et Israëli populo suo.</ab>
        <ab xml:id="d1e497" n="11"> Complevitque Salomon domum Domini, et domum regis, et omnia quae
          disposuerat in corde suo ut faceret in domo Domini, et in domo sua, et prosperatus est.<pc
            ana="#pilcrow"/>
        </ab>
        <ab xml:id="d1e502" n="12"> Apparuit autem ei Dominus nocte, et ait : Audivi orationem tuam,
          et elegi locum istum mihi in domum sacrificii.</ab>
        <ab xml:id="d1e505" n="13"> Si clausero caelum, et pluvia non fluxerit, et mandavero et
          praecepero locustae ut devoret terram, et misero pestilentiam in populum meum :</ab>
        <ab xml:id="d1e508" n="14"> conversus autem populus meus, super quos invocatum est nomen
          meum, deprecatus me fuerit, et exquisierit faciem meam, et egerit poenitentiam a viis suis
          pessimis : et ego exaudiam de caelo, et propitius ero peccatis eorum, et sanabo terram
          eorum.</ab>
        <ab xml:id="d1e511" n="15"> Oculi quoque mei erunt aperti, et aures meae erectae ad
          orationem ejus, qui in loco isto oraverit.</ab>
        <ab xml:id="d1e514" n="16"> Elegi enim, et sanctificavi locum istum, ut sit nomen meum ibi
          in sempiternum, et permaneant oculi mei et cor meum ibi cunctis diebus.</ab>
        <ab xml:id="d1e517" n="17"> Tu quoque si ambulaveris coram me, sicut ambulaverit David pater
          tuus, et feceris juxta omnia quae praecepi tibi, et justitias meas judiciaque servaveris
          :</ab>
        <ab xml:id="d1e521" n="18"> suscitabo thronum regni tui, sicut pollicitus sum David patri
          tuo, dicens : Non auferetur de stirpe tua vir qui sit princeps in Israël.</ab>
        <ab xml:id="d1e524" n="19"> Si autem aversi fueritis, et dereliqueritis justitias meas, et
          praecepta mea quae proposui vobis, et abeuntes servieritis diis alienis, et adoraveritis
          eos,</ab>
        <ab xml:id="d1e527" n="20"> evellam vos de terra mea quam dedi vobis : et domum hanc, quam
          sanctificavi nomini meo, projiciam a facie mea, et tradam eam in parabolam, et in exemplum
          cunctis populis.</ab>
        <ab xml:id="d1e530" n="21"> Et domus ista erit in proverbium universis transeuntibus, et
          dicent stupentes : Quare fecit Dominus sic terrae huic, et domui huic ?</ab>
        <ab xml:id="d1e533" n="22"> Respondebuntque : Quia dereliquerunt Dominum Deum patrum suorum,
          qui eduxit eos de terra Aegypti, et apprehenderunt deos alienos, et adoraverunt eos, et
          coluerunt : idcirco venerunt super eos universa haec mala.</ab>
      </div>
      <div xml:id="d1e537" type="chap" n="8">
        <ab xml:id="d1e539" n="1"> Expletis autem viginti annis postquam aedificavit Salomon domum
          Domini et domum suam,</ab>
        <ab xml:id="d1e542" n="2"> civitates quas dederat Hiram Salomoni, aedificavit, et habitare
          ibi fecit filios Israël.</ab>
        <ab xml:id="d1e545" n="3"> Abiit quoque in Emath Suba, et obtinuit eam.</ab>
        <ab xml:id="d1e548" n="4"> Et aedificavit Palmyram in deserto, et alias civitates
          munitissimas aedificavit in Emath.</ab>
        <ab xml:id="d1e551" n="5"> Exstruxitque Bethoron superiorem, et Bethoron inferiorem,
          civitates muratas habentes portas et vectes et seras :</ab>
        <ab xml:id="d1e555" n="6"> Balaath etiam et omnes urbes firmissimas quae fuerunt Salomonis,
          cunctasque urbes quadrigarum, et urbes equitum. Omnia quaecumque voluit Salomon atque
          disposuit, aedificavit in Jerusalem, et in Libano, et in universa terra potestatis
          suae.</ab>
        <ab xml:id="d1e558" n="7"> Omnem populum qui derelictus fuerat de Hethaeis, et Amorrhaeis,
          et Pherezaeis, et Hevaeis, et Jebusaeis, qui non erant de stirpe Israël,</ab>
        <ab xml:id="d1e561" n="8"> de filiis eorum, et de posteris, quos non interfecerant filii
          Israël, subjugavit Salomon in tributarios, usque in diem hanc.</ab>
        <ab xml:id="d1e564" n="9"> Porro de filiis Israël non posuit ut servirent operibus regis :
          ipsi enim erant viri bellatores, et duces primi, et principes quadrigarum et equitum
          ejus.</ab>
        <ab xml:id="d1e567" n="10"> Omnes autem principes exercitus regis Salomonis fuerunt ducenti
          quinquaginta, qui erudiebant populum.</ab>
        <ab xml:id="d1e570" n="11"> Filiam vero Pharaonis transtulit de civitate David in domum quam
          aedificaverat ei. Dixit enim rex : Non habitabit uxor mea in domo David regis Israël, eo
          quod sanctificata sit : quia ingressa est in eam arca Domini.</ab>
        <ab xml:id="d1e574" n="12"> Tunc obtulit Salomon holocausta Domino super altare Domini, quod
          exstruxerat ante porticum,</ab>
        <ab xml:id="d1e577" n="13"> ut per singulos dies offerretur in eo juxta praeceptum Moysi in
          sabbatis et in calendis, et in festis diebus, ter per annum, id est, in solemnitate
          azymorum, et in solemnitatem hebdomadarum, et in solemnitate tabernaculorum.</ab>
        <ab xml:id="d1e580" n="14"> Et constituit juxta dispositionem David patris sui officia
          sacerdotum in ministeriis suis, et Levitas in ordine suo, ut laudarent et ministrarent
          coram sacerdotibus juxta ritum uniuscujusque diei, et janitores in divisionibus suis per
          portam et portam : sic enim praeceperat David homo Dei.</ab>
        <ab xml:id="d1e583" n="15"> Nec praetergressi sunt de mandatis regis tam sacerdotes quam
          Levitae, ex omnibus quae praeceperat, et in custodiis thesaurorum.</ab>
        <ab xml:id="d1e586" n="16"> Omnes impensas praeparatas habuit Salomon ex eo die quo fundavit
          domum Domini usque in diem quo perfecit eam.</ab>
        <ab xml:id="d1e589" n="17"> Tunc abiit Salomon in Asiongaber, et in Ailath ad oram maris
          Rubri, quae est in terra Edom.</ab>
        <ab xml:id="d1e593" n="18"> Misit autem ei Hiram per manus servorum suorum naves, et nautas
          gnaros maris, et abierunt cum servis Salomonis in Ophir, tuleruntque inde quadringenta
          quinquaginta talenta auri, et attulerunt ad regem Salomonem.</ab>
      </div>
      <div xml:id="d1e597" type="chap" n="9">
        <ab xml:id="d1e599" n="1"> Regina quoque Saba, cum audisset famam Salomonis, venit ut
          tentaret eum in aenigmatibus in Jerusalem, cum magnis opibus et camelis, qui portabant
          aromata, et auri plurimum, gemmasque pretiosas. Cumque venisset ad Salomonem, locuta est
          ei quaecumque erant in corde suo.</ab>
        <ab xml:id="d1e602" n="2"> Et exposuit ei Salomon omnia quae proposuerat : nec quidquam
          fuit, quod non perspicuum ei fecerit.</ab>
        <ab xml:id="d1e605" n="3"> Quae postquam vidit, sapientiam scilicet Salomonis, et domum quam
          aedificaverat,</ab>
        <ab xml:id="d1e608" n="4"> necnon et cibaria mensae ejus, et habitacula servorum, et officia
          ministrorum ejus, et vestimenta eorum, pincernas quoque et vestes eorum, et victimas quas
          immolabat in domo Domini : non erat prae stupore ultra in ea spiritus.</ab>
        <ab xml:id="d1e611" n="5"> Dixitque ad regem : Verus est sermo quem audieram in terra mea de
          virtutibus et sapientia tua.</ab>
        <ab xml:id="d1e615" n="6"> Non credebam narrantibus donec ipsa venissem, et vidissent oculi
          mei, et probassem vix medietatem sapientiae tuae mihi fuisse narratam : vicisti famam
          virtutibus tuis.</ab>
        <ab xml:id="d1e618" n="7"> Beati viri tui, et beati servi tui, qui assistunt coram te omni
          tempore, et audiunt sapientiam tuam.</ab>
        <ab xml:id="d1e621" n="8"> Sit Dominus Deus tuus benedictus, qui voluit te ordinare super
          thronum suum, regem Domini Dei tui. Quia diligit Deus Israël, et vult servare eum in
          aeternum, idcirco posuit te super eum regem ut facias judicia atque justitiam.</ab>
        <ab xml:id="d1e624" n="9"> Dedit autem regi centum viginti talenta auri, et aromata multa
          nimis, et gemmas pretiosissimas : non fuerunt aromata talia, ut haec quae dedit regina
          Saba regi Salomoni.<pc ana="#pilcrow"/>
        </ab>
        <ab xml:id="d1e628" n="10"> Sed et servi Hiram cum servis Salomonis attulerunt aurum de
          Ophir, et ligna thyina, et gemmas pretiosissimas :</ab>
        <ab xml:id="d1e631" n="11"> de quibus fecit rex, de lignis scilicet thyinis, gradus in domo
          Domini, et in domo regia, citharas quoque, et psalteria cantoribus : numquam visa sunt in
          terra Juda ligna talia.</ab>
        <ab xml:id="d1e635" n="12"> Rex autem Salomon dedit reginae Saba cuncta quae voluit, et quae
          postulavit, et multo plura quam attulerat ad eum : quae reversa abiit in terram suam cum
          servis suis.</ab>
        <ab xml:id="d1e638" n="13"> Erat autem pondus auri quod afferebatur Salomoni per singulos
          annos, sexcenta sexaginta sex talenta auri,</ab>
        <ab xml:id="d1e641" n="14"> excepta ea summa quam legati diversarum gentium et negotiatores
          afferre consueverant, omnesque reges Arabiae, et satrapae terrarum, qui comportabant aurum
          et argentum Salomoni.</ab>
        <ab xml:id="d1e644" n="15"> Fecit igitur rex Salomon ducentas hastas aureas de summa
          sexcentorum aureorum, qui in singulis hastis expendebantur :</ab>
        <ab xml:id="d1e647" n="16"> trecenta quoque scuta aurea trecentorum aureorum, quibus
          tegebantur singula scuta : posuitque ea rex in armentario, quod erat consitum nemore.</ab>
        <ab xml:id="d1e650" n="17"> Fecit quoque rex solium eburneum grande, et vestivit illud auro
          mundissimo.</ab>
        <ab xml:id="d1e654" n="18"> Sex quoque gradus, quibus ascendebatur ad solium, et scabellum
          aureum, et brachiola duo altrinsecus, et duos leones stantes juxta brachiola,</ab>
        <ab xml:id="d1e657" n="19"> sed et alios duodecim leunculos stantes super sex gradus ex
          utraque parte : non fuit tale solium in universis regnis.</ab>
        <ab xml:id="d1e660" n="20"> Omnia quoque vasa convivii regis erant aurea, et vasa domus
          saltus Libani ex auro purissimo. Argentum enim in diebus illis pro nihilo
          reputabatur.</ab>
        <ab xml:id="d1e663" n="21"> Siquidem naves regis ibant in Tharsis cum servis Hiram, semel in
          annis tribus : et deferebant inde aurum, et argentum, et ebur, et simias, et pavos.</ab>
        <ab xml:id="d1e666" n="22"> Magnificatus est igitur Salomon super omnes reges terrae prae
          divitiis et gloria.</ab>
        <ab xml:id="d1e669" n="23"> Omnesque reges terrarum desiderabant videre faciem Salomonis, ut
          audirent sapientiam quam dederat Deus in corde ejus :</ab>
        <ab xml:id="d1e673" n="24"> et deferebant ei munera, vasa argentea et aurea, et vestes, et
          arma, et aromata, equos, et mulos, per singulos annos.</ab>
        <ab xml:id="d1e676" n="25"> Habuit quoque Salomon quadraginta millia equorum in stabulis, et
          curruum equitumque duodecim millia : constituitque eos in urbibus quadrigarum, et ubi erat
          rex in Jerusalem.</ab>
        <ab xml:id="d1e679" n="26"> Exercuit etiam potestatem super cunctos reges a flumine Euphrate
          usque ad terram Philisthinorum, et usque ad terminos Aegypti.</ab>
        <ab xml:id="d1e682" n="27"> Tantamque copiam praebuit argenti in Jerusalem quasi lapidum :
          et cedrorum tantam multitudinem velut sycomororum quae gignuntur in campestribus.</ab>
        <ab xml:id="d1e685" n="28"> Adducebantur autem ei equi de Aegypto, cunctisque regionibus.<pc
            ana="#pilcrow"/>
        </ab>
        <ab xml:id="d1e689" n="29"> Reliqua autem operum Salomonis priorum et novissimorum scripta
          sunt in verbis Nathan prophetae, et in libris Ahiae Silonitis, in visione quoque Addo
          videntis contra Jeroboam filium Nabat.</ab>
        <ab xml:id="d1e693" n="30"> Regnavit autem Salomon in Jerusalem super omnem Israël
          quadraginta annis.</ab>
        <ab xml:id="d1e696" n="31"> Dormivitque cum patribus suis, et sepelierunt eum in civitate
          David : regnavitque Roboam filius ejus pro eo.</ab>
      </div>
      <div xml:id="d1e700" type="chap" n="10">
        <ab xml:id="d1e702" n="1"> Profectus est autem Roboam in Sichem : illuc enim cunctus Israël
          convenerat ut constituerent eum regem.</ab>
        <ab xml:id="d1e705" n="2"> Quod cum audisset Jeroboam filius Nabat, qui erat in Aegypto
          (fugerat quippe illuc ante Salomonem), statim reversus est.</ab>
        <ab xml:id="d1e708" n="3"> Vocaveruntque eum, et venit cum universo Israël : et locuti sunt
          ad Roboam, dicentes :</ab>
        <ab xml:id="d1e711" n="4"> Pater tuus durissimo jugo nos pressit : tu leviora impera patre
          tuo, qui nobis imposuit gravem servitutem, et paululum de onere subleva, ut serviamus
          tibi.</ab>
        <ab xml:id="d1e714" n="5"> Qui ait : Post tres dies revertimini ad me. Cumque abiisset
          populus,</ab>
        <ab xml:id="d1e718" n="6"> iniit consilium cum senibus qui steterant coram patre ejus
          Salomone dum adhuc viveret, dicens : Quid datis consilii ut respondeam populo ?</ab>
        <ab xml:id="d1e721" n="7"> Qui dixerunt ei : Si placueris populo huic, et leniveris eos
          verbis clementibus, servient tibi omni tempore.</ab>
        <ab xml:id="d1e724" n="8"> At ille reliquit consilium senum, et cum juvenibus tractare
          coepit, qui cum eo nutriti fuerant, et erant in comitatu illius.</ab>
        <ab xml:id="d1e727" n="9"> Dixitque ad eos : Quid vobis videtur ? vel respondere quid debeo
          populo huic, qui dixit mihi : Subleva jugum quod imposuit nobis pater tuus ?</ab>
        <ab xml:id="d1e730" n="10"> At illi responderunt ut juvenes, et nutriti cum eo in deliciis,
          atque dixerunt : Sic loqueris populo qui dixit tibi : Pater tuus aggravavit jugum nostrum,
          tu subleva : et sic respondebis ei : Minimus digitus meus grossior est lumbis patris
          mei.</ab>
        <ab xml:id="d1e733" n="11"> Pater meus imposuit vobis grave jugum, et ego majus pondus
          apponam ; pater meus cecidit vos flagellis, ego vero caedam vos scorpionibus.</ab>
        <ab xml:id="d1e737" n="12"> Venit ergo Jeroboam et universus populus ad Roboam die tertio,
          sicut praeceperat eis.</ab>
        <ab xml:id="d1e740" n="13"> Responditque rex dura, derelicto consilio seniorum :</ab>
        <ab xml:id="d1e743" n="14"> locutusque est juxta juvenum voluntatem : Pater meus grave vobis
          imposuit jugum, quod ego gravius faciam ; pater meus cecidit vos flagellis, ego vero
          caedam vos scorpionibus.</ab>
        <ab xml:id="d1e746" n="15"> Et non acquievit populi precibus : erat enim voluntatis Dei ut
          compleretur sermo ejus quem locutus fuerat per manum Ahiae Silonitis ad Jeroboam filium
          Nabat.</ab>
        <ab xml:id="d1e749" n="16"> Populus autem universus rege duriora dicente, sic locutus est ad
          eum : Non est nobis pars in David, neque haereditas in filio Isai. Revertere in
          tabernacula tua, Israël ; tu autem pasce domum tuam David. Et abiit Israël in tabernacula
          sua.</ab>
        <ab xml:id="d1e752" n="17"> Super filios autem Israël qui habitabant in civitatibus Juda,
          regnavit Roboam.</ab>
        <ab xml:id="d1e756" n="18"> Misitque rex Roboam Aduram, qui praeerat tributis, et
          lapidaverunt eum filii Israël, et mortuus est : porro rex Roboam currum festinavit
          ascendere, et fugit in Jerusalem.</ab>
        <ab xml:id="d1e759" n="19"> Recessitque Israël a domo David, usque ad diem hanc.</ab>
      </div>
      <div xml:id="d1e763" type="chap" n="11">
        <ab xml:id="d1e765" n="1"> Venit autem Roboam in Jerusalem, et convocavit universam domum
          Juda et Benjamin, centum octoginta millia electorum atque bellantium, ut dimicaret contra
          Israël, et converteret ad se regnum suum.</ab>
        <ab xml:id="d1e768" n="2"> Factusque est sermo Domini ad Semeiam hominem Dei, dicens :</ab>
        <ab xml:id="d1e771" n="3"> Loquere ad Roboam filium Salomonis regem Juda, et ad universum
          Israël, qui est in Juda et Benjamin :</ab>
        <ab xml:id="d1e774" n="4"> Haec dicit Dominus : Non ascendetis, neque pugnabitis contra
          fratres vestros : revertatur unusquisque in domum suam, quia mea hoc gestum est voluntate.
          Qui cum audissent sermonem Domini, reversi sunt, nec perrexerunt contra Jeroboam.<pc
            ana="#pilcrow"/>
        </ab>
        <ab xml:id="d1e778" n="5"> Habitavit autem Roboam in Jerusalem, et aedificavit civitates
          muratas in Juda.</ab>
        <ab xml:id="d1e782" n="6"> Exstruxitque Bethlehem, et Etam, et Thecue,</ab>
        <ab xml:id="d1e785" n="7"> Bethsur quoque, et Socho, et Odollam,</ab>
        <ab xml:id="d1e788" n="8"> necnon et Geth, et Maresa, et Ziph,</ab>
        <ab xml:id="d1e791" n="9"> sed et Aduram, et Lachis, et Azeca,</ab>
        <ab xml:id="d1e794" n="10"> Saraa quoque, et Ajalon, et Hebron, quae erant in Juda et
          Benjamin, civitates munitissimas.</ab>
        <ab xml:id="d1e797" n="11"> Cumque clausisset eas muris, posuit in eis principes, ciborumque
          horrea, hoc est, olei, et vini.</ab>
        <ab xml:id="d1e801" n="12"> Sed et in singulis urbibus fecit armamentarium scutorum et
          hastarum, firmavitque eas summa diligentia, et imperavit super Judam et Benjamin.<pc
            ana="#pilcrow"/>
        </ab>
        <ab xml:id="d1e805" n="13"> Sacerdotes autem et Levitae qui erant in universo Israël,
          venerunt ad eum de cunctis sedibus suis,</ab>
        <ab xml:id="d1e808" n="14"> relinquentes suburbana et possessiones suas, et transeuntes ad
          Judam et Jerusalem : eo quod abjecisset eos Jeroboam et posteri ejus, ne sacerdotio Domini
          fungerentur.</ab>
        <ab xml:id="d1e811" n="15"> Qui constituit sibi sacerdotes excelsorum, et daemoniorum,
          vitulorumque quos fecerat.</ab>
        <ab xml:id="d1e814" n="16"> Sed et de cunctis tribubus Israël, quicumque dederant cor suum
          ut quaererent Dominum Deum Israël, venerunt in Jerusalem ad immolandum victimas suas coram
          Domino Deo patrum suorum.</ab>
        <ab xml:id="d1e817" n="17"> Et roboraverunt regnum Juda, et confirmaverunt Roboam filium
          Salomonis per tres annos : ambulaverunt enim in viis David et Salomonis, annis tantum
            tribus.<pc ana="#pilcrow"/>
        </ab>
        <ab xml:id="d1e822" n="18"> Duxit autem Roboam uxorem Mahalath filiam Jerimoth filii David :
          Abihail quoque filiam Eliab filii Isai,</ab>
        <ab xml:id="d1e825" n="19"> quae peperit ei filios Jehus, et Somoriam, et Zoom.</ab>
        <ab xml:id="d1e828" n="20"> Post hanc quoque accepit Maacha filiam Absalom, quae peperit ei
          Abia, et Ethai, et Ziza, et Salomith.</ab>
        <ab xml:id="d1e831" n="21"> Amavit autem Roboam Maacha filiam Absalom super omnes uxores
          suas et concubinas : nam uxores decem et octo duxerat, concubinas autem sexaginta : et
          genuit viginti octo filios, et sexaginta filias.</ab>
        <ab xml:id="d1e834" n="22"> Constituit vero in capite Abiam filium Maacha ducem super omnes
          fratres suos : ipsum enim regem facere cogitabat,</ab>
        <ab xml:id="d1e837" n="23"> quia sapientior fuit, et potentior super omnes filios ejus, et
          in cunctis finibus Juda et Benjamin, et in universis civitatibus muratis : praebuitque eis
          escas plurimas, et multas petivit uxores.</ab>
      </div>
      <div xml:id="d1e842" type="chap" n="12">
        <ab xml:id="d1e844" n="1"> Cumque roboratum fuisset regnum Roboam et confortatum, dereliquit
          legem Domini, et omnis Israël cum eo.</ab>
        <ab xml:id="d1e847" n="2"> Anno autem quinto regni Roboam, ascendit Sesac rex Aegypti in
          Jerusalem (quia peccaverant Domino)</ab>
        <ab xml:id="d1e850" n="3"> cum mille ducentis curribus, et sexaginta millibus equitum : nec
          erat numerus vulgi quod venerat cum eo ex Aegypto, Libyes scilicet, et Troglodytae, et
          Aethiopes.</ab>
        <ab xml:id="d1e853" n="4"> Cepitque civitates munitissimas in Juda, et venit usque in
          Jerusalem.</ab>
        <ab xml:id="d1e856" n="5"> Semeias autem propheta ingressus est ad Roboam, et principes Juda
          qui congregati fuerant in Jerusalem, fugientes Sesac : dixitque ad eos : Haec dicit
          Dominus : Vos reliquistis me, et ego reliqui vos in manu Sesac.</ab>
        <ab xml:id="d1e860" n="6"> Consternatique principes Israël et rex, dixerunt : Justus est
          Dominus.</ab>
        <ab xml:id="d1e863" n="7"> Cumque vidisset Dominus quod humiliati essent, factus est sermo
          Domini ad Semeiam, dicens : Quia humiliati sunt, non disperdam eos, daboque eis pauxillum
          auxilii, et non stillabit furor meus super Jerusalem per manum Sesac.</ab>
        <ab xml:id="d1e866" n="8"> Verumtamen servient ei, ut sciant distantiam servitutis meae, et
          servitutis regni terrarum.</ab>
        <ab xml:id="d1e869" n="9"> Recessit itaque Sesac rex Aegypti ab Jerusalem, sublatis
          thesauris domus Domini et domus regis : omniaque secum tulit, et clypeos aureos quos
          fecerat Salomon :</ab>
        <ab xml:id="d1e872" n="10"> pro quibus fecit rex aeneos, et tradidit illos principibus
          scutariorum, qui custodiebant vestibulum palatii.</ab>
        <ab xml:id="d1e875" n="11"> Cumque introiret rex domum Domini, veniebant scutarii et
          tollebant eos, iterumque referebant eos ad armamentarium suum.</ab>
        <ab xml:id="d1e879" n="12"> Verumtamen quia humiliati sunt, aversa est ab eis ira Domini,
          nec deleti sunt penitus : siquidem et in Juda inventa sunt opera bona.</ab>
        <ab xml:id="d1e882" n="13"> Confortatus est ergo rex Roboam in Jerusalem, atque regnavit :
          quadraginta autem et unius anni erat cum regnare coepisset, et decem et septem annis
          regnavit in Jerusalem, urbe quam elegit Dominus ut confirmaret nomen suum ibi, de cunctis
          tribubus Israël : nomen autem matris ejus Naama Ammanitis.</ab>
        <ab xml:id="d1e885" n="14"> Fecit autem malum, et non praeparavit cor suum ut quaereret
            Dominum.<pc ana="#pilcrow"/>
        </ab>
        <ab xml:id="d1e889" n="15"> Opera vero Roboam prima et novissima scripta sunt in libris
          Semeiae prophetae, et Addo videntis, et diligenter exposita : pugnaveruntque adversum se
          Roboam et Jeroboam cunctis diebus.</ab>
        <ab xml:id="d1e892" n="16"> Et dormivit Roboam cum patribus suis, sepultusque est in
          civitate David : et regnavit Abia filius ejus pro eo.</ab>
      </div>
      <div xml:id="d1e896" type="chap" n="13">
        <ab xml:id="d1e898" n="1"> Anno octavodecimo regis Jeroboam, regnavit Abia super Judam.</ab>
        <ab xml:id="d1e901" n="2"> Tribus annis regnavit in Jerusalem, nomenque matris ejus Michaia
          filia Uriel de Gabaa : et erat bellum inter Abiam et Jeroboam.</ab>
        <ab xml:id="d1e904" n="3"> Cumque iniisset Abia certamen, et haberet bellicosissimos viros,
          et electorum quadringenta millia : Jeroboam instruxit econtra aciem octingenta millia
          virorum, qui et ipsi electi erant, et ad bella fortissimi.<pc ana="#pilcrow"/>
        </ab>
        <ab xml:id="d1e908" n="4"> Stetit ergo Abia super montem Semeron, qui erat in Ephraim, et
          ait : Audi, Jeroboam, et omnis Israël.</ab>
        <ab xml:id="d1e911" n="5"> Num ignoratis quod Dominus Deus Israël dederit regnum David super
          Israël in sempiternum, ipsi et filiis ejus in pactum salis ?</ab>
        <ab xml:id="d1e915" n="6"> Et surrexit Jeroboam filius Nabat, servus Salomonis filii David,
          et rebellavit contra dominum suum.</ab>
        <ab xml:id="d1e918" n="7"> Congregatique sunt ad eum viri vanissimi, et filii Belial, et
          praevaluerunt contra Roboam filium Salomonis : porro Roboam erat rudis, et corde pavido,
          nec potuit resistere eis.</ab>
        <ab xml:id="d1e921" n="8"> Nunc ergo vos dicitis quod resistere possitis regno Domini, quod
          possidet per filios David, habetisque grandem populi multitudinem, atque vitulos aureos
          quos fecit vobis Jeroboam in deos.</ab>
        <ab xml:id="d1e924" n="9"> Et ejecistis sacerdotes Domini, filios Aaron, atque Levitas, et
          fecistis vobis sacerdotes sicut omnes populi terrarum : quicumque venerit, et initiaverit
          manum suam in tauro de bobus, et in arietibus septem, fit sacerdos eorum qui non sunt
          dii.</ab>
        <ab xml:id="d1e927" n="10"> Noster autem Dominus, Deus est, quem non relinquimus,
          sacerdotesque ministrant Domino, de filiis Aaron, et Levitae sunt in ordine suo :</ab>
        <ab xml:id="d1e930" n="11"> holocausta quoque offerunt Domino per singulos dies mane et
          vespere, et thymiama juxta legis praecepta confectum, et proponuntur panes in mensa
          mundissima, estque apud nos candelabrum aureum, et lucernae ejus, ut accendantur semper ad
          vesperam : nos quippe custodimus praecepta Domini Dei nostri, quem vos reliquistis.</ab>
        <ab xml:id="d1e934" n="12"> Ergo in exercitu nostro dux Deus est, et sacerdotes ejus, qui
          clangunt tubis, et resonant contra vos : filii Israël, nolite pugnare contra Dominum Deum
          patrum vestrorum, quia non vobis expedit.<pc ana="#pilcrow"/>
        </ab>
        <ab xml:id="d1e938" n="13"> Haec illo loquente, Jeroboam retro moliebatur insidias. Cumque
          ex adverso hostium staret, ignorantem Judam suo ambiebat exercitu.</ab>
        <ab xml:id="d1e941" n="14"> Respiciensque Judas, vidit instare bellum ex adverso et post
          tergum, et clamavit ad Dominum, ac sacerdotes tubis canere coeperunt.</ab>
        <ab xml:id="d1e944" n="15"> Omnesque viri Juda vociferati sunt : et ecce illis clamantibus,
          perterruit Deus Jeroboam, et omnem Israël qui stabat ex adverso Abia et Juda.</ab>
        <ab xml:id="d1e947" n="16"> Fugeruntque filii Israël Judam, et tradidit eos Deus in manu
          eorum.</ab>
        <ab xml:id="d1e950" n="17"> Percussit ergo eos Abia et populus ejus plaga magna : et
          corruerunt vulnerati ex Israël quingenta millia virorum fortium.</ab>
        <ab xml:id="d1e954" n="18"> Humiliatique sunt filii Israël in tempore illo, et
          vehementissime confortati filii Juda, eo quod sperassent in Domino Deo patrum suorum.</ab>
        <ab xml:id="d1e957" n="19"> Persecutus est autem Abia fugientem Jeroboam, et cepit civitates
          ejus, Bethel et filias ejus, et Jesana cum filiabus suis, Ephron quoque et filias ejus
          :</ab>
        <ab xml:id="d1e960" n="20"> nec valuit ultra resistere Jeroboam in diebus Abia : quem
          percussit Dominus, et mortuus est.</ab>
        <ab xml:id="d1e963" n="21"> Igitur Abia, confortato imperio suo, accepit uxores quatuordecim
          : procreavitque viginti duos filios, et sedecim filias.</ab>
        <ab xml:id="d1e966" n="22"> Reliqua autem sermonum Abia, viarumque et operum ejus, scripta
          sunt diligentissime in libro Addo prophetae.</ab>
      </div>
      <div xml:id="d1e970" type="chap" n="14">
        <ab xml:id="d1e972" n="1"> Dormivit autem Abia cum patribus suis, et sepelierunt eum in
          civitate David : regnavitque Asa filius ejus pro eo, in cujus diebus quievit terra annis
          decem.</ab>
        <ab xml:id="d1e975" n="2"> Fecit autem Asa quod bonum et placitum erat in conspectu Dei sui,
          et subvertit altaria peregrini cultus, et excelsa.</ab>
        <ab xml:id="d1e978" n="3"> Et confregit statuas, lucosque succidit :</ab>
        <ab xml:id="d1e981" n="4"> et praecepit Judae ut quaereret Dominum Deum patrum suorum, et
          faceret legem, et universa mandata :</ab>
        <ab xml:id="d1e984" n="5"> et abstulit de cunctis urbibus Juda aras et fana, et regnavit in
          pace.</ab>
        <ab xml:id="d1e988" n="6"> Aedificavit quoque urbes munitas in Juda, quia quietus erat, et
          nulla temporibus ejus bella surrexerant, pacem Domino largiente.</ab>
        <ab xml:id="d1e991" n="7"> Dixit autem Judae : Aedificemus civitates istas, et vallemus
          muris, et roboremus turribus, et portis, et seris, donec a bellis quieta sunt omnia, eo
          quod quaesierimus Dominum Deum patrum nostrorum, et dederit nobis pacem per gyrum.
          Aedificaverunt igitur, et nullum in exstruendo impedimentum fuit.</ab>
        <ab xml:id="d1e994" n="8"> Habuit autem Asa in exercitu suo portantium scuta et hastas de
          Juda trecenta millia, de Benjamin vero scutariorum et sagittariorum ducenta octoginta
          millia : omnes isti viri fortissimi.<pc ana="#pilcrow"/>
        </ab>
        <ab xml:id="d1e998" n="9"> Egressus est autem contra eos Zara Aethiops cum exercitu suo,
          decies centena millia, et curribus trecentis : et venit usque Maresa.</ab>
        <ab xml:id="d1e1001" n="10"> Porro Asa perrexit obviam ei, et instruxit aciem ad bellum in
          valle Sephata, quae est juxta Maresa :</ab>
        <ab xml:id="d1e1004" n="11"> et invocavit Dominum Deum, et ait : Domine, non est apud te
          ulla distantia, utrum in paucis auxilieris, an in pluribus. Adjuva nos, Domine Deus noster
          : in te enim, et in tuo nomine habentes fiduciam, venimus contra hanc multitudinem.
          Domine, Deus noster tu es : non praevaleat contra te homo.</ab>
        <ab xml:id="d1e1008" n="12"> Exterruit itaque Dominus Aethiopes coram Asa et Juda :
          fugeruntque Aethiopes.</ab>
        <ab xml:id="d1e1011" n="13"> Et persecutus est eos Asa, et populus qui cum eo erat, usque
          Gerara : et ruerunt Aethiopes usque ad internecionem, quia Domino caedente contriti sunt,
          et exercitu illius praeliante. Tulerunt ergo spolia multa,</ab>
        <ab xml:id="d1e1014" n="14"> et percusserunt civitates omnes per circuitum Gerarae : grandis
          quippe cunctos terror invaserat : et diripuerunt urbes, et multam praedam
          asportaverunt.</ab>
        <ab xml:id="d1e1017" n="15"> Sed et caulas ovium destruentes, tulerunt pecorum infinitam
          multitudinem, et camelorum : reversique sunt in Jerusalem.</ab>
      </div>
      <div xml:id="d1e1021" type="chap" n="15">
        <ab xml:id="d1e1023" n="1"> Azarias autem filius Oded, facto in se spiritu Dei,</ab>
        <ab xml:id="d1e1026" n="2"> egressus est in occursum Asa, et dixit ei : Audite me, Asa, et
          omnis Juda et Benjamin : Dominus vobiscum, quia fuistis cum eo. Si quaesieritis eum,
          invenietis : si autem dereliqueritis eum, derelinquet vos.</ab>
        <ab xml:id="d1e1029" n="3"> Transibant autem multi dies in Israël absque Deo vero, et absque
          sacerdote doctore, et absque lege.</ab>
        <ab xml:id="d1e1032" n="4"> Cumque reversi fuerint in angustia sua ad Dominum Deum Israël,
          et quaesierint eum, reperient eum.</ab>
        <ab xml:id="d1e1035" n="5"> In tempore illo, non erit pax egredienti et ingredienti, sed
          terrores undique in cunctis habitatoribus terrarum :</ab>
        <ab xml:id="d1e1039" n="6"> pugnavit enim gens contra gentem, et civitas contra civitatem,
          quia Dominus conturbabit eos in omni angustia.</ab>
        <ab xml:id="d1e1042" n="7"> Vos ergo confortamini, et non dissolvantur manus vestrae : erit
          enim merces operi vestro.</ab>
        <ab xml:id="d1e1045" n="8"> Quod cum audisset Asa, verba scilicet, et prophetiam Azariae
          filii Oded prophetae, confortatus est, et abstulit idola de omni terra Juda et de
          Benjamin, et ex urbibus quas ceperat, montis Ephraim : et dedicavit altare Domini quod
          erat ante porticum Domini.</ab>
        <ab xml:id="d1e1048" n="9"> Congregavitque universum Judam et Benjamin, et advenas cum eis
          de Ephraim, et de Manasse, et de Simeon : plures enim ad eum confugerant ex Israël,
          videntes quod Dominus Deus illius esset cum eo.</ab>
        <ab xml:id="d1e1051" n="10"> Cumque venissent in Jerusalem mense tertio, anno decimoquinto
          regni Asa,</ab>
        <ab xml:id="d1e1054" n="11"> immolaverunt Domino in die illa de manubiis et praeda quam
          adduxerant, boves septingentos, et arietes septem millia.</ab>
        <ab xml:id="d1e1058" n="12"> Et intravit ex more ad corroborandum foedus ut quaererent
          Dominum Deum patrum suorum in toto corde, et in tota anima sua.</ab>
        <ab xml:id="d1e1061" n="13"> Si quis autem, inquit, non quaesierit Dominum Deum Israël,
          moriatur, a minimo usque ad maximum, a viro usque ad mulierem.</ab>
        <ab xml:id="d1e1064" n="14"> Juraveruntque Domino voce magna in jubilo, et in clangore
          tubae, et in sonitu buccinarum,</ab>
        <ab xml:id="d1e1067" n="15"> omnes qui erant in Juda, cum execratione : in omni enim corde
          suo juraverunt, et in tota voluntate quaesierunt eum, et invenerunt : praestititque eis
          Dominus requiem per circuitum.</ab>
        <ab xml:id="d1e1070" n="16"> Sed et Maacham matrem Asa regis ex augusto deposuit imperio, eo
          quod fecisset in luco simulacrum Priapi : quod omne contrivit, et in frustra comminuens
          combussit in torrente Cedron.</ab>
        <ab xml:id="d1e1073" n="17"> Excelsa autem derelicta sunt in Israël : attamen cor Asa erat
          perfectum cunctis diebus ejus,</ab>
        <ab xml:id="d1e1077" n="18"> eaque quae voverat pater suus, et ipse, intulit in domum
          Domini, argentum, et aurum, vasorumque diversam supellectilem.</ab>
        <ab xml:id="d1e1080" n="19"> Bellum vero non fuit usque ad trigesimum quintum annum regni
          Asa.</ab>
      </div>
      <div xml:id="d1e1084" type="chap" n="16">
        <ab xml:id="d1e1086" n="1"> Anno autem trigesimo sexto regni ejus, ascendit Baasa rex Israël
          in Judam, et muro circumdabat Rama, ut nullus tute posset egredi et ingredi de regno
          Asa.</ab>
        <ab xml:id="d1e1089" n="2"> Protulit ergo Asa argentum et aurum de thesauris domus Domini,
          et de thesauris regis, misitque ad Benadad regem Syriae, qui habitabat in Damasco, dicens
          :</ab>
        <ab xml:id="d1e1092" n="3"> Foedus inter me et te est ; pater quoque meus et pater tuus
          habuere concordiam : quam ob rem misi tibi argentum et aurum, ut rupto foedere quod habes
          cum Baasa rege Israël, facias eum a me recedere.</ab>
        <ab xml:id="d1e1095" n="4"> Quo comperto, Benadad misit principes exercituum suorum ad urbes
          Israël : qui percusserunt Ahion, et Dan, et Abelmaim, et universas urbes Nephthali
          muratas.</ab>
        <ab xml:id="d1e1098" n="5"> Quod cum audisset Baasa, desiit aedificare Rama, et intermisit
          opus suum.</ab>
        <ab xml:id="d1e1102" n="6"> Porro Asa rex assumpsit universum Judam, et tulerunt lapides de
          Rama, et ligna quae aedificationi praeparaverat Baasa, aedificavitque ex eis Gabaa et
          Maspha.</ab>
        <ab xml:id="d1e1105" n="7"> In tempore illo venit Hanani propheta ad Asa regem Juda, et
          dixit ei : Quia habuisti fiduciam in rege Syriae, et non in Domino Deo tuo, idcirco evasit
          Syriae regis exercitus de manu tua.</ab>
        <ab xml:id="d1e1108" n="8"> Nonne Aethiopes et Libyes multo plures erant quadrigis, et
          equitibus, et multitudine nimia, quos cum Domino credidisses, tradidit in manu tua ?</ab>
        <ab xml:id="d1e1111" n="9"> Oculi enim Domini contemplantur universam terram, et praebent
          fortitudinem his qui corde perfecto credunt in eum. Stulte igitur egisti, et propter hoc
          ex praesenti tempore adversum te bella consurgent.</ab>
        <ab xml:id="d1e1114" n="10"> Iratusque Asa adversus videntem, jussit eum mitti in nervum :
          valde quippe super hoc fuerat indignatus : et interfecit de populo in tempore illo
            plurimos.<pc ana="#pilcrow"/>
        </ab>
        <ab xml:id="d1e1118" n="11"> Opera autem Asa prima et novissima scripta sunt in libro regum
          Juda et Israël.</ab>
        <ab xml:id="d1e1122" n="12"> Aegrotavit etiam Asa anno trigesimo nono regni sui, dolore
          pedum vehementissimo, et nec in infirmitate sua quaesivit Dominum, sed magis in medicorum
          arte confisus est.</ab>
        <ab xml:id="d1e1125" n="13"> Dormivitque cum patribus suis, et mortuus est anno quadragesimo
          primo regni sui.</ab>
        <ab xml:id="d1e1128" n="14"> Et sepelierunt eum in sepulchro suo quod foderat sibi in
          civitate David : posueruntque eum super lectum suum plenum aromatibus et unguentibus
          meretriciis, quae erant pigmentariorum arte confecta, et combusserunt super eum ambitione
          nimia.</ab>
      </div>
      <div xml:id="d1e1132" type="chap" n="17">
        <ab xml:id="d1e1134" n="1"> Regnavit autem Josaphat filius ejus pro eo, et invaluit contra
          Israël.</ab>
        <ab xml:id="d1e1137" n="2"> Constituitque militum numeros in cunctis urbibus Juda quae erant
          vallatae muris. Praesidiaque disposuit in terra Juda, et in civitatibus Ephraim quas
          ceperat Asa pater ejus.</ab>
        <ab xml:id="d1e1140" n="3"> Et fuit Dominus cum Josaphat, quia ambulavit in viis David
          patris sui primis : et non speravit in Baalim,</ab>
        <ab xml:id="d1e1143" n="4"> sed in Deo patris sui : et perrexit in praeceptis illius, et non
          juxta peccata Israël.</ab>
        <ab xml:id="d1e1146" n="5"> Confirmavitque Dominus regnum in manu ejus, et dedit omnis Juda
          munera Josaphat : factaeque sunt ei infinitae divitiae, et multa gloria.</ab>
        <ab xml:id="d1e1150" n="6"> Cumque sumpsisset cor ejus audaciam propter vias Domini, etiam
          excelsa et lucos de Juda abstulit.</ab>
        <ab xml:id="d1e1153" n="7"> Tertio autem anno regni sui misit de principibus suis Benhail,
          et Obdiam, et Zachariam, et Nathanaël, et Michaeam, ut docerent in civitatibus Juda :</ab>
        <ab xml:id="d1e1156" n="8"> et cum eis Levitas Semeiam, et Nathaniam, et Zabadiam, Asaël
          quoque, et Semiramoth, et Jonathan, Adoniamque et Thobiam, et Thobadoniam Levitas, et cum
          eis Elisama, et Joran sacerdotes :</ab>
        <ab xml:id="d1e1159" n="9"> docebantque populum in Juda, habentes librum legis Domini, et
          circuibant cunctas urbes Juda, atque erudiebant populum.</ab>
        <ab xml:id="d1e1162" n="10"> Itaque factus est pavor Domini super omnia regna terrarum quae
          erant per gyrum Juda, nec audebant bellare contra Josaphat.</ab>
        <ab xml:id="d1e1165" n="11"> Sed et Philisthaei Josaphat munera deferebant, et vectigal
          argenti : Arabes quoque adducebant pecora, arietum septem millia septingenta, et hircorum
          totidem.</ab>
        <ab xml:id="d1e1169" n="12"> Crevit ergo Josaphat, et magnificatus est usque in sublime :
          atque aedificavit in Juda domos ad instar turrium, urbesque muratas.</ab>
        <ab xml:id="d1e1172" n="13"> Et multa opera paravit in urbibus Juda : viri quoque bellatores
          et robusti erant in Jerusalem,</ab>
        <ab xml:id="d1e1175" n="14"> quorum iste numerus per domos atque familias singulorum : in
          Juda principes exercitus, Ednas dux, et cum eo robustissimi viri trecenta millia.</ab>
        <ab xml:id="d1e1178" n="15"> Post hunc Johanan princeps, et cum eo ducenta octoginta
          millia.</ab>
        <ab xml:id="d1e1181" n="16"> Post istum quoque Amasias filius Zechri, consecratus Domino, et
          cum eo ducenta millia virorum fortium.</ab>
        <ab xml:id="d1e1184" n="17"> Hunc sequebatur robustus ad praelia Eliada, et cum eo tenentium
          arcum et clypeum ducenta millia.</ab>
        <ab xml:id="d1e1188" n="18"> Post istum etiam Jozabad, et cum eo centum octoginta millia
          expeditorum militum.</ab>
        <ab xml:id="d1e1191" n="19"> Hi omnes erant ad manum regis, exceptis aliis quos posuerat in
          urbibus muratis in universo Juda.</ab>
      </div>
      <div xml:id="d1e1196" type="chap" n="18">
        <ab xml:id="d1e1198" n="1"> Fuit ergo Josaphat dives et inclytus multum, et affinitate
          conjunctus est Achab.</ab>
        <ab xml:id="d1e1201" n="2"> Descenditque post annos ad eum in Samariam : ad cujus adventum
          mactavit Achab arietes et boves plurimos, ipsi, et populo qui venerat cum eo :
          persuasitque illi ut ascenderet in Ramoth Galaad.</ab>
        <ab xml:id="d1e1204" n="3"> Dixitque Achab rex Israël ad Josaphat regem Juda : Veni mecum in
          Ramoth Galaad. Cui ille respondit : Ut ego, et tu : sicut populus tuus, sic et populus
          meus : tecumque erimus in bello.</ab>
        <ab xml:id="d1e1207" n="4"> Dixitque Josaphat ad regem Israël : Consule, obsecro,
          impraesentiarum sermonem Domini.</ab>
        <ab xml:id="d1e1210" n="5"> Congregavit igitur rex Israël prophetarum quadringentos viros,
          et dixit ad eos : In Ramoth Galaad ad bellandum ire debemus, an quiescere ? At illi :
          Ascende, inquiunt, et tradet Deus in manu regis.</ab>
        <ab xml:id="d1e1214" n="6"> Dixitque Josaphat : Numquid non est hic prophetes Domini, ut ab
          illo etiam requiramus ?</ab>
        <ab xml:id="d1e1217" n="7"> Et ait rex Israël ad Josaphat : Est vir unus a quo possumus
          quaerere Domini voluntatem : sed ego odi eum, quia non prophetat mihi bonum, sed malum
          omni tempore : est autem Michaeas filius Jemla. Dixitque Josaphat : Ne loquaris, rex, hoc
          modo.</ab>
        <ab xml:id="d1e1220" n="8"> Vocavit ergo rex Israël unum de eunuchis, et dixit ei : Voca
          cito Michaeam filium Jemla.<pc ana="#pilcrow"/>
        </ab>
        <ab xml:id="d1e1224" n="9"> Porro rex Israël, et Josaphat rex Juda, uterque sedebant in
          solio suo, vestiti cultu regio : sedebant autem in area juxta portam Samariae, omnesque
          prophetae vaticinabantur coram eis.</ab>
        <ab xml:id="d1e1227" n="10"> Sedecias vero filius Chanaana fecit sibi cornua ferrea, et ait
          : Haec dicit Dominus : His ventilabis Syriam, donec conteras eam.</ab>
        <ab xml:id="d1e1230" n="11"> Omnesque prophetae similiter prophetabant, atque dicebant :
          Ascende in Ramoth Galaad, et prosperaberis, et tradet eos Dominus in manu regis.</ab>
        <ab xml:id="d1e1234" n="12"> Nuntius autem qui ierat ad vocandum Michaeam, ait illi : En
          verba omnium prophetarum uno ore bona regi annuntiant : quaeso ergo te ut et sermo tuus ab
          eis non dissentiat, loquarisque prospera.</ab>
        <ab xml:id="d1e1237" n="13"> Cui respondit Michaeas : Vivit Dominus, quia quodcumque dixerit
          mihi Deus meus, hoc loquar.</ab>
        <ab xml:id="d1e1240" n="14"> Venit ergo ad regem. Cui rex ait : Michaea, ire debemus in
          Ramoth Galaad ad bellandum, an quiescere ? Cui ille respondit : Ascendite : cuncta enim
          prospera evenient, et tradentur hostes in manus vestras.</ab>
        <ab xml:id="d1e1243" n="15"> Dixitque rex : Iterum atque iterum te adjuro, ut mihi non
          loquaris, nisi quod verum est in nomine Domini.</ab>
        <ab xml:id="d1e1246" n="16"> At ille ait : Vidi universum Israël dispersum in montibus,
          sicut oves absque pastore : et dixit Dominus : Non habent isti dominos : revertatur
          unusquisque in domum suam in pace.<pc ana="#pilcrow"/>
        </ab>
        <ab xml:id="d1e1250" n="17"> Et ait rex Israël ad Josaphat : Nonne dixi tibi quod non
          prophetaret iste mihi quidquam boni, sed ea quae mala sunt ?</ab>
        <ab xml:id="d1e1254" n="18"> At ille : Idcirco, ait, audite verbum Domini : vidi Dominum
          sedentem in solio suo, et omnem exercitum caeli assistentem ei a dextris et a
          sinistris.</ab>
        <ab xml:id="d1e1257" n="19"> Et dixit Dominus : Quis decipiet Achab regem Israël ut ascendat
          et corruat in Ramoth Galaad ? Cumque diceret unus hoc modo, et alter alio,</ab>
        <ab xml:id="d1e1260" n="20"> processit spiritus, et stetit coram Domino, et ait : Ego
          decipiam eum. Cui Dominus : In quo, inquit, decipies ?</ab>
        <ab xml:id="d1e1263" n="21"> At ille respondit : Egrediar, et ero spiritus mendax in ore
          omnium prophetarum ejus. Dixitque Dominus : Decipies, et praevalebis : egredere, et fac
          ita.</ab>
        <ab xml:id="d1e1266" n="22"> Nunc igitur, ecce Dominus dedit spiritum mendacii in ore omnium
          prophetarum tuorum, et Dominus locutus est de te mala.</ab>
        <ab xml:id="d1e1269" n="23"> Accessit autem Sedecias filius Chanaana, et percussit Michaeae
          maxillam, et ait : Per quam viam transivit spiritus Domini a me, ut loqueretur tibi ?</ab>
        <ab xml:id="d1e1273" n="24"> Dixitque Michaeas : Tu ipse videbis in die illo, quando
          ingressus fueris cubiculum de cubiculo ut abscondaris.</ab>
        <ab xml:id="d1e1276" n="25"> Praecepit autem rex Israël, dicens : Tollite Michaeam, et
          ducite eum ad Amon principem civitatis, et ad Joas filium Amelech.</ab>
        <ab xml:id="d1e1279" n="26"> Et dicetis : Haec dicit rex : Mittite hunc in carcerem, et date
          ei panis modicum, et aquae pauxillum, donec revertar in pace.</ab>
        <ab xml:id="d1e1282" n="27"> Dixitque Michaeas : Si reversus fueris in pace, non est locutus
          Dominus in me. Et ait : Audite, omnes populi.<pc ana="#pilcrow"/>
        </ab>
        <ab xml:id="d1e1286" n="28"> Igitur ascenderunt rex Israël et Josaphat rex Juda in Ramoth
          Galaad.</ab>
        <ab xml:id="d1e1289" n="29"> Dixitque rex Israël ad Josaphat : Mutabo habitum, et sic ad
          pugnam vadam : tu autem induere vestibus tuis. Mutatoque rex Israël habitu, venit ad
          bellum.</ab>
        <ab xml:id="d1e1293" n="30"> Rex autem Syriae praeceperat ducibus equitatus sui, dicens : Ne
          pugnetis contra minimum aut contra maximum, nisi contra solum regem Israël.</ab>
        <ab xml:id="d1e1296" n="31"> Itaque cum vidissent principes equitatus Josaphat, dixerunt :
          Rex Israël est iste. Et circumdederunt eum dimicantes : at ille clamavit ad Dominum, et
          auxiliatus est ei, atque avertit eos ab illo.</ab>
        <ab xml:id="d1e1299" n="32"> Cum enim vidissent duces equitatus quod non esset rex Israël,
          reliquerunt eum.</ab>
        <ab xml:id="d1e1302" n="33"> Accidit autem ut unus e populo sagittam in incertum jaceret, et
          percuteret regem Israël inter cervicem et scapulas. At ille aurigae suo ait : Converte
          manum tuam, et educ me de acie, quia vulneratus sum.</ab>
        <ab xml:id="d1e1305" n="34"> Et finita est pugna in die illo : porro rex Israël stabat in
          curru suo contra Syros usque ad vesperam, et mortuus est occidente sole.</ab>
      </div>
      <div xml:id="d1e1309" type="chap" n="19">
        <ab xml:id="d1e1311" n="1"> Reversus est autem Josaphat rex Juda in domum suam pacifice in
          Jerusalem.</ab>
        <ab xml:id="d1e1314" n="2"> Cui occurrit Jehu filius Henani videns, et ait ad eum : Impio
          praebes auxilium, et his qui oderunt Dominum amicitia jungeris, et idcirco iram quidem
          Domini merebaris :</ab>
        <ab xml:id="d1e1317" n="3"> sed bona opera inventa sunt in te, eo quod abstuleris lucos de
          terra Juda, et praeparaveris cor tuum ut requireres Dominum Deum patrum tuorum.<pc
            ana="#pilcrow"/>
        </ab>
        <ab xml:id="d1e1321" n="4"> Habitavit ergo Josaphat in Jerusalem, rursumque egressus est ad
          populum de Bersabee usque ad montem Ephraim, et revocavit eos ad Dominum Deum patrum
          suorum.</ab>
        <ab xml:id="d1e1324" n="5"> Constituitque judices terrae in cunctis civitatibus Juda munitis
          per singula loca,</ab>
        <ab xml:id="d1e1328" n="6"> et praecipiens judicibus : Videte, ait, quid faciatis : non enim
          hominis exercetis judicium, sed Domini : et quodcumque judicaveritis, in vos
          redundabit.</ab>
        <ab xml:id="d1e1331" n="7"> Sit timor Domini vobiscum, et cum diligentia cuncta facite : non
          est enim apud Dominum Deum nostrum iniquitas, nec personarum acceptio, nec cupido
          munerum.</ab>
        <ab xml:id="d1e1334" n="8"> In Jerusalem quoque constituit Josaphat Levitas, et sacerdotes,
          et principes familiarum ex Israël, ut judicium et causam Domini judicarent habitatoribus
          ejus.</ab>
        <ab xml:id="d1e1337" n="9"> Praecepitque eis, dicens : Sic agetis in timore Domini fideliter
          et corde perfecto.</ab>
        <ab xml:id="d1e1340" n="10"> Omnem causam quae venerit ad vos fratrum vestrorum, qui
          habitant in urbibus suis inter cognationem et cognationem, ubicumque quaestio est de lege,
          de mandato, de caeremoniis, de justificationibus : ostendite eis, ut non peccent in
          Dominum, et ne veniat ira super vos et super fratres vestros : sic ergo agentes non
          peccabitis.</ab>
        <ab xml:id="d1e1343" n="11"> Amarias autem sacerdos et pontifex vester in his quae ad Deum
          pertinent, praesidebit : porro Zabadias filius Ismahel, qui est dux in domo Juda, super ea
          opera erit quae ad regis officium pertinent : habetisque magistros Levitas coram vobis.
          Confortamini, et agite diligenter, et erit Dominus vobiscum in bonis.</ab>
      </div>
      <div xml:id="d1e1347" type="chap" n="20">
        <ab xml:id="d1e1349" n="1"> Post haec congregati sunt filii Moab et filii Ammon, et cum eis
          de Ammonitis, ad Josaphat, ut pugnarent contra eum.</ab>
        <ab xml:id="d1e1352" n="2"> Veneruntque nuntii, et indicaverunt Josaphat, dicentes : Venit
          contra te multitudo magna de his locis quae trans mare sunt, et de Syria : et ecce
          consistunt in Asasonthamar, quae est Engaddi.</ab>
        <ab xml:id="d1e1355" n="3"> Josaphat autem timore perterritus, totum se contulit ad rogandum
          Dominum, et praedicavit jejunium universo Juda.</ab>
        <ab xml:id="d1e1358" n="4"> Congregatusque est Judas ad deprecandum Dominum : sed et omnes
          de urbibus suis venerunt ad obsecrandum eum.</ab>
        <ab xml:id="d1e1361" n="5"> Cumque stetisset Josaphat in medio coetu Juda et Jerusalem, in
          domo Domini ante atrium novum,</ab>
        <ab xml:id="d1e1365" n="6"> ait : Domine Deus patrum nostrorum, tu es Deus in caelo, et
          dominaris cunctis regnis gentium : in manu tua est fortitudo et potentia, nec quisquam
          tibi potest resistere.</ab>
        <ab xml:id="d1e1368" n="7"> Nonne tu, Deus noster, interfecisti omnes habitatores terrae
          hujus coram populo tuo Israël, et dedisti eam semini Abraham amici tui in sempiternum
          ?</ab>
        <ab xml:id="d1e1371" n="8"> Habitaveruntque in ea, et exstruxerunt in illa sanctuarium
          nomini tuo, dicentes :</ab>
        <ab xml:id="d1e1374" n="9"> Si irruerint super nos mala, gladius judicii, pestilentia, et
          fames, stabimus coram domo hac in conspectu tuo, in qua invocatum est nomen tuum : et
          clamabimus ad te in tribulationibus nostris, et exaudies, salvosque facies.</ab>
        <ab xml:id="d1e1377" n="10"> Nunc igitur, ecce filii Ammon, et Moab, et mons Seir, per quos
          non concessisti Israël ut transirent quando egrediebantur de Aegypto, sed declinaverunt ab
          eis, et non interfecerunt illos,</ab>
        <ab xml:id="d1e1380" n="11"> e contrario agunt, et nituntur ejicere nos de possessione quam
          tradidisti nobis.</ab>
        <ab xml:id="d1e1384" n="12"> Deus noster, ergo non judicabis eos ? in nobis quidem non est
          tanta fortitudo, ut possimus huic multitudini resistere, quae irruit super nos. Sed cum
          ignoremus quid agere debeamus, hoc solum habemus residui, ut oculos nostros dirigamus ad
            te.<pc ana="#pilcrow"/>
        </ab>
        <ab xml:id="d1e1388" n="13"> Omnis vero Juda stabat coram Domino cum parvulis, et uxoribus,
          et liberis suis.</ab>
        <ab xml:id="d1e1391" n="14"> Erat autem Jahaziel filius Zachariae filii Banaiae filii Jehiel
          filii Mathaniae, Levites de filiis Asaph, super quem factus est spiritus Domini, in medio
          turbae,</ab>
        <ab xml:id="d1e1394" n="15"> et ait : Attendite, omnis Juda, et qui habitatis Jerusalem, et
          tu, rex Josaphat : haec dicit Dominus vobis : Nolite timere, nec paveatis hanc
          multitudinem : non est enim vestra pugna, sed Dei.</ab>
        <ab xml:id="d1e1397" n="16"> Cras descendetis contra eos : ascensuri enim sunt per clivum
          nomine Sis, et invenietis illos in summitate torrentis qui est contra solitudinem
          Jeruel.</ab>
        <ab xml:id="d1e1400" n="17"> Non eritis vos qui dimicabitis, sed tantummodo confidenter
          state, et videbitis auxilium Domini super vos, o Juda et Jerusalem : nolite timere, nec
          paveatis : cras egrediemini contra eos, et Dominus erit vobiscum.</ab>
        <ab xml:id="d1e1404" n="18"> Josaphat ergo, et Juda, et omnes habitatores Jerusalem
          ceciderunt proni in terram coram Domino, et adoraverunt eum.</ab>
        <ab xml:id="d1e1407" n="19"> Porro Levitae de filiis Caath et de filiis Core laudabant
          Dominum Deum Israël voce magna in excelsum.<pc ana="#pilcrow"/>
        </ab>
        <ab xml:id="d1e1411" n="20"> Cumque mane surrexissent, egressi sunt per desertum Thecue :
          profectisque eis, stans Josaphat in medio eorum, dixit : Audite me, viri Juda, et omnes
          habitatores Jerusalem : credite in Domino Deo vestro, et securi eritis : credite prophetis
          ejus, et cuncta evenient prospera.</ab>
        <ab xml:id="d1e1414" n="21"> Deditque consilium populo, et statuit cantores Domini ut
          laudarent eum in turmis suis, et antecederent exercitum, ac voce consona dicerent :
          Confitemini Domino quoniam in aeternum misericordia ejus.</ab>
        <ab xml:id="d1e1417" n="22"> Cumque coepissent laudes canere, vertit Dominus insidias eorum
          in semetipsos, filiorum scilicet Ammon, et Moab, et montis Seir, qui egressi fuerant ut
          pugnarent contra Judam : et percussi sunt.</ab>
        <ab xml:id="d1e1420" n="23"> Namque filii Ammon et Moab consurrexerunt adversum habitatores
          montis Seir, ut interficerent et delerent eos : cumque hoc opere perpetrassent, etiam in
          semetipsos versi, mutuis concidere vulneribus.</ab>
        <ab xml:id="d1e1424" n="24"> Porro Juda, cum venisset ad speculam quae respicit solitudinem,
          vidit procul omnem late regionem plenam cadaveribus, nec superesse quemquam qui necem
          potuisset evadere.</ab>
        <ab xml:id="d1e1427" n="25"> Venit ergo Josaphat, et omnis populus cum eo, ad detrahenda
          spolia mortuorum : inveneruntque inter cadavera variam supellectilem, vestes quoque, et
          vasa pretiosissima, et diripuerunt ita ut omnia portare non possent, nec per tres dies
          spolia auferre prae praedae magnitudine.</ab>
        <ab xml:id="d1e1430" n="26"> Die autem quarto congregati sunt in Valle benedictionis :
          etenim quoniam ibi benedixerant Domino, vocaverunt locum illum Vallis benedictionis usque
          in praesentem diem.</ab>
        <ab xml:id="d1e1433" n="27"> Reversusque est omnis vir Juda, et habitatores Jerusalem, et
          Josaphat ante eos, in Jerusalem cum laetitia magna, eo quod dedisset eis Dominus gaudium
          de inimicis suis.</ab>
        <ab xml:id="d1e1436" n="28"> Ingressique sunt in Jerusalem cum psalteriis, et citharis, et
          tubis in domum Domini.</ab>
        <ab xml:id="d1e1439" n="29"> Irruit autem pavor Domini super universa regna terrarum cum
          audissent quod pugnasset Dominus contra inimicos Israël.</ab>
        <ab xml:id="d1e1443" n="30"> Quievitque regnum Josaphat, et praebuit ei Deus pacem per
            circuitum.<pc ana="#pilcrow"/>
        </ab>
        <ab xml:id="d1e1447" n="31"> Regnavit igitur Josaphat super Judam, et erat triginta quinque
          annorum cum regnare coepisset : viginti autem et quinque annis regnavit in Jerusalem, et
          nomen matris ejus Azuba filia Selahi.</ab>
        <ab xml:id="d1e1450" n="32"> Et ambulavit in via patris suis Asa, nec declinavit ab ea,
          faciens quae placita erant coram Domino.</ab>
        <ab xml:id="d1e1453" n="33"> Verumtamen excelsa non abstulit, et adhuc populus non direxerat
          cor suum ad Dominum Deum patrum suorum.</ab>
        <ab xml:id="d1e1456" n="34"> Reliqua autem gestorum Josaphat priorum et novissimorum scripta
          sunt in verbis Jehu filii Hanani, quae digessit in libros regum Israël.</ab>
        <ab xml:id="d1e1459" n="35"> Post haec iniit amicitias Josaphat rex Juda cum Ochozia rege
          Israël, cujus opera fuerunt impiissima.</ab>
        <ab xml:id="d1e1463" n="36"> Et particeps fuit ut facerent naves quae irent in Tharsis :
          feceruntque classem in Asiongaber.</ab>
        <ab xml:id="d1e1466" n="37"> Prophetavit autem Eliezer filius Dodau de Maresa ad Josaphat,
          dicens : Quia habuisti foedus cum Ochozia, percussit Dominus opera tua, contritaeque sunt
          naves, nec potuerunt ire in Tharsis.</ab>
      </div>
      <div xml:id="d1e1470" type="chap" n="21">
        <ab xml:id="d1e1472" n="1"> Dormivit autem Josaphat cum patribus suis, et sepultus est cum
          eis in civitate David : regnavitque Joram filius ejus pro eo.</ab>
        <ab xml:id="d1e1475" n="2"> Qui habuit fratres filios Josaphat, Azariam, et Jahiel, et
          Zachariam, et Azariam, et Michaël, et Saphatiam : omnes hi filii Josaphat regis Juda.</ab>
        <ab xml:id="d1e1478" n="3"> Deditque eis pater suus multa munera argenti et auri, et
          pensitationes, cum civitatibus munitissimis in Juda : regnum autem tradidit Joram, eo quod
          esset primogenitus.</ab>
        <ab xml:id="d1e1481" n="4"> Surrexit ergo Joram super regnum patris sui : cumque se
          confirmasset, occidit omnes fratres suos gladio, et quosdam de principibus Israël.</ab>
        <ab xml:id="d1e1484" n="5"> Triginta duorum annorum erat Joram cum regnare coepisset, et
          octo annis regnavit in Jerusalem.</ab>
        <ab xml:id="d1e1488" n="6"> Ambulavitque in viis regum Israël, sicut egerat domus Achab :
          filia quippe Achab erat uxor ejus : et fecit malum in conspectu Domini.</ab>
        <ab xml:id="d1e1491" n="7"> Noluit autem Dominus disperdere domum David propter pactum quod
          inierat cum eo : et quia promiserat ut daret ei lucernam, et filiis ejus omni
          tempore.</ab>
        <ab xml:id="d1e1494" n="8"> In diebus illis rebellavit Edom, ne esset subditus Judae, et
          constituit sibi regem.</ab>
        <ab xml:id="d1e1497" n="9"> Cumque transisset Joram cum principibus suis, et cuncto equitatu
          qui erat secum, surrexit nocte, et percussit Edom, qui se circumdederat, et omnes duces
          equitatus ejus.</ab>
        <ab xml:id="d1e1500" n="10"> Attamen rebellavit Edom, ne esset sub ditione Juda usque ad
          hanc diem : eo tempore et Lobna recessit ne esset sub manu illius. Dereliquerat enim
          Dominum Deum patrum suorum :</ab>
        <ab xml:id="d1e1503" n="11"> insuper et excelsa fabricatus est in urbibus Juda, et fornicari
          fecit habitatores Jerusalem, et praevaricari Judam.<pc ana="#pilcrow"/>
        </ab>
        <ab xml:id="d1e1508" n="12"> Allatae sunt autem ei litterae ab Elia propheta, in quibus
          scriptum erat : Haec dicit Dominus Deus David patris tui : Quoniam non ambulasti in viis
          Josaphat patris tui, et in viis Asa regis Juda,</ab>
        <ab xml:id="d1e1511" n="13"> sed incessisti per iter regum Israël, et fornicari fecisti
          Judam et habitatores Jerusalem, imitatus fornicationem domus Achab, insuper et fratres
          tuos, domum patris tui, meliores te, occidisti :</ab>
        <ab xml:id="d1e1514" n="14"> ecce Dominus percutiet te plaga magna cum populo tuo, et
          filiis, et uxoribus tuis, universaque substantia tua.</ab>
        <ab xml:id="d1e1517" n="15"> Tu autem aegrotabis pessimo languore uteri tui, donec
          egrediantur vitalia tua paulatim per singulos dies.</ab>
        <ab xml:id="d1e1520" n="16"> Suscitavit ergo Dominus contra Joram spiritum Philisthinorum,
          et Arabum qui confines sunt Aethiopibus :</ab>
        <ab xml:id="d1e1523" n="17"> et ascenderunt in terram Juda, et vastaverunt eam,
          diripueruntque cunctam substantiam quae inventa est in domo regis, insuper et filios ejus,
          et uxores : nec remansit ei filius, nisi Joachaz, qui minimus natu erat.</ab>
        <ab xml:id="d1e1527" n="18"> Et super haec omnia percussit eum Dominus alvi languore
          insanabili.</ab>
        <ab xml:id="d1e1530" n="19"> Cumque diei succederet dies, et temporum spatia volverentur,
          duorum annorum expletus est circulus : et sic longa consumptus tabe, ita ut egereret etiam
          viscera sua, languore pariter, et vita caruit. Mortuusque est in infirmitate pessima, et
          non fecit ei populus secundum morem combustionis exequias, sicut fecerat majoribus
          ejus.</ab>
        <ab xml:id="d1e1533" n="20"> Triginta duorum annorum fuit cum regnare coepisset, et octo
          annis regnavit in Jerusalem. Ambulavitque non recte, et sepelierunt eum in civitate David,
          verumtamen non in sepulchro regum.</ab>
      </div>
      <div xml:id="d1e1537" type="chap" n="22">
        <ab xml:id="d1e1539" n="1"> Constituerunt autem habitatores Jerusalem Ochoziam filium ejus
          minimum regem pro eo : omnes enim majores natu, qui ante eum fuerant, interfecerant
          latrones Arabum qui irruerant in castra : regnavitque Ochozias filius Joram regis
          Juda.</ab>
        <ab xml:id="d1e1542" n="2"> Quadraginta duorum annorum erat Ochozias cum regnare coepisset,
          et uno anno regnavit in Jerusalem : et nomen matris ejus Athalia filia Amri.</ab>
        <ab xml:id="d1e1545" n="3"> Sed et ipse ingressus est per vias domus Achab : mater enim ejus
          impulit eum ut impie ageret.</ab>
        <ab xml:id="d1e1548" n="4"> Fecit igitur malum in conspectu Domini, sicut domus Achab : ipsi
          enim fuerunt ei consiliarii post mortem patris sui, in interitum ejus :</ab>
        <ab xml:id="d1e1551" n="5"> ambulavitque in consiliis eorum. Et perrexit cum Joram filio
          Achab rege Israël in bellum contra Hazaël regem Syriae in Ramoth Galaad : vulneraveruntque
          Syri Joram.</ab>
        <ab xml:id="d1e1555" n="6"> Qui reversus est ut curaretur in Jezrahel : multas enim plagas
          acceperat in supradicto certamine. Igitur Ochozias filius Joram rex Juda descendit ut
          inviseret Joram filium Achab in Jezrahel aegrotantem.</ab>
        <ab xml:id="d1e1558" n="7"> Voluntatis quippe fuit Dei adversus Ochoziam, ut veniret ad
          Joram : et cum venisset, et egrederetur cum eo adversum Jehu filium Namsi, quem unxit
          Dominus ut deleret domum Achab.</ab>
        <ab xml:id="d1e1561" n="8"> Cum ergo everteret Jehu domum Achab, invenit principes Juda, et
          filios fratrum Ochoziae, qui ministrabant ei, et interfecit illos.</ab>
        <ab xml:id="d1e1564" n="9"> Ipsum quoque perquirens Ochoziam, comprehendit latitantem in
          Samaria : adductumque ad se, occidit : et sepelierunt eum, eo quod esset filius Josaphat,
          qui quaesierat Dominum in toto corde suo.<pc ana="#pilcrow"/> Nec erat ultra spes aliqua
          ut de stirpe quis regnaret Ochoziae :</ab>
        <ab xml:id="d1e1569" n="10"> siquidem Athalia mater ejus, videns quod mortuus esset filius
          suus, surrexit, et interfecit omnem stirpem regiam domus Joram.</ab>
        <ab xml:id="d1e1572" n="11"> Porro Josabeth filia regis tulit Joas filium Ochoziae, et
          furata est eum de medio filiorum regis, cum interficerentur : absconditque eum cum nutrice
          sua in cubiculo lectulorum : Josabeth autem, quae absconderat eum, erat filia regis Joram,
          uxor Jojadae pontificis, soror Ochoziae : et idcirco Athalia non interfecit eum.</ab>
        <ab xml:id="d1e1576" n="12"> Fuit ergo cum eis in domo Dei absconditus sex annis, quibus
          regnavit Athalia super terram.</ab>
      </div>
      <div xml:id="d1e1580" type="chap" n="23">
        <ab xml:id="d1e1582" n="1"> Anno autem septimo, confortatus Jojada, assumpsit centuriones,
          Azariam videlicet filium Jeroham, et Ismahel filium Johanan, Azariam quoque filium Obed,
          et Maasiam filium Adaiae, et Elisaphat filium Zechri : et iniit cum eis foedus.</ab>
        <ab xml:id="d1e1585" n="2"> Qui circumeuntes Judam, congregaverunt Levitas de cunctis
          urbibus Juda, et principes familiarum Israël, veneruntque in Jerusalem.</ab>
        <ab xml:id="d1e1588" n="3"> Iniit ergo omnis multitudo pactum in domo Dei cum rege, dixitque
          ad eos Jojada : Ecce filius regis regnabit, sicut locutus est Dominus super filios
          David.</ab>
        <ab xml:id="d1e1591" n="4"> Iste est ergo sermo quem facietis :</ab>
        <ab xml:id="d1e1594" n="5"> tertia pars vestrum qui veniunt ad sabbatum, sacerdotum, et
          Levitarum, et janitorum erit in portis : tertia vero pars ad domum regis : et tertia ad
          portam quae appellatur Fundamenti : omne vero reliquum vulgus sit in atriis domus
          Domini.</ab>
        <ab xml:id="d1e1598" n="6"> Nec quispiam alius ingrediatur domum Domini, nisi sacerdotes, et
          qui ministrant de Levitis : ipsi tantummodo ingrediantur, quia sanctificati sunt : et omne
          reliquum vulgus observet custodias Domini.</ab>
        <ab xml:id="d1e1601" n="7"> Levitae autem circumdent regem, habentes singuli arma sua (et
          siquis alius ingressus fuerit templum, interficiatur), sintque cum rege et intrante et
            egrediente.<pc ana="#pilcrow"/>
        </ab>
        <ab xml:id="d1e1605" n="8"> Fecerunt ergo Levitae, et universus Juda, juxta omnia quae
          praeceperat Jojada pontifex : et assumpserunt singuli viros qui sub se erant, et veniebant
          per ordinem sabbati, cum his qui impleverant sabbatum et egressuri erant : siquidem Jojada
          pontifex non dimiserat abire turmas quae sibi per singulas hebdomadas succedere
          consueverant.</ab>
        <ab xml:id="d1e1608" n="9"> Deditque Jojada sacerdos centurionibus lanceas, clypeosque et
          peltas regis David, quas consecraverat in domo Domini.</ab>
        <ab xml:id="d1e1611" n="10"> Constituitque omnem populum tenentium pugiones a parte templi
          dextra, usque ad partem templi sinistram, coram altari et templo, per circuitum
          regis.</ab>
        <ab xml:id="d1e1614" n="11"> Et eduxerunt filium regis, et imposuerunt ei diadema et
          testimonium, dederuntque in manu ejus tenendam legem, et constituerunt eum regem : unxit
          quoque illum Jojada pontifex, et filii ejus : imprecatique sunt ei, atque dixerunt : Vivat
          rex.</ab>
        <ab xml:id="d1e1618" n="12"> Quod cum audisset Athalia, vocem scilicet currentium atque
          laudantium regem, ingressa est ad populum in templum Domini.</ab>
        <ab xml:id="d1e1621" n="13"> Cumque vidisset regem stantem super gradum in introitu, et
          principes, turmasque circa eum, omnemque populum terrae gaudentem, atque clangentem tubis,
          et diversi generis organis concinentem, vocemque laudantium, scidit vestimenta sua, et ait
          : Insidiae, insidiae.</ab>
        <ab xml:id="d1e1624" n="14"> Egressus autem Jojada pontifex ad centuriones et principes
          exercitus, dixit eis : Educite illam extra septa templi, et interficiatur foris gladio.
          Praecepitque sacerdos ne occideretur in domo Domini,</ab>
        <ab xml:id="d1e1627" n="15"> et imposuerunt cervicibus ejus manus : cumque intrasset portam
          equorum domus regis, interfecerunt eam ibi.<pc ana="#pilcrow"/>
        </ab>
        <ab xml:id="d1e1631" n="16"> Pepigit autem Jojada foedus inter se, universumque populum, et
          regem, ut esset populus Domini.</ab>
        <ab xml:id="d1e1634" n="17"> Itaque ingressus est omnis populus domum Baal, et destruxerunt
          eam, et altaria ac simulacra illius confregerunt : Mathan quoque sacerdotem Baal
          interfecerunt ante aras.</ab>
        <ab xml:id="d1e1638" n="18"> Constituit autem Jojada praepositos in domo Domini sub manibus
          sacerdotum et Levitarum quos distribuit David in domo Domini, ut offerrent holocausta
          Domino, sicut scriptum est in lege Moysi, in gaudio et canticis, juxta dispositionem
          David.</ab>
        <ab xml:id="d1e1641" n="19"> Constituit quoque janitores in portis domus Domini, ut non
          ingrederetur eam immundus in omni re.</ab>
        <ab xml:id="d1e1644" n="20"> Assumpsitque centuriones, et fortissimos viros, ac principes
          populi, et omne vulgus terrae, et fecerunt descendere regem de domo Domini, et introire
          per medium portae superioris in domum regis, et collocaverunt eum in solio regali.</ab>
        <ab xml:id="d1e1647" n="21"> Laetatusque est omnis populus terrae, et urbs quievit : porro
          Athalia interfecta est gladio.</ab>
      </div>
      <div xml:id="d1e1652" type="chap" n="24">
        <ab xml:id="d1e1654" n="1"> Septem annorum erat Joas cum regnare coepisset, et quadraginta
          annis regnavit in Jerusalem : nomen matris ejus Sebia de Bersabee.</ab>
        <ab xml:id="d1e1657" n="2"> Fecitque quod bonum est coram Domino cunctis diebus Jojadae
          sacerdotis.</ab>
        <ab xml:id="d1e1660" n="3"> Accepit autem ei Jojada uxores duas, e quibus genuit filios et
            filias.<pc ana="#pilcrow"/>
        </ab>
        <ab xml:id="d1e1664" n="4"> Post quae placuit Joas ut instauraret domum Domini.</ab>
        <ab xml:id="d1e1667" n="5"> Congregavitque sacerdotes et Levitas, et dixit eis : Egredimini
          ad civitates Juda, et colligite de universo Israël pecuniam ad sartatecta templi Dei
          vestri per singulos annos, festinatoque hoc facite. Porro Levitae egere negligentius.</ab>
        <ab xml:id="d1e1671" n="6"> Vocavitque rex Jojadam principem, et dixit ei : Quare tibi non
          fuit curae, ut cogeres Levitas inferre de Juda et de Jerusalem pecuniam quae constituta
          est a Moyse servo Domini, ut inferret eam omnis multitudo Israël in tabernaculum
          testimonii ?</ab>
        <ab xml:id="d1e1674" n="7"> Athalia enim impiissima, et filii ejus, destruxerunt domum Dei,
          et de universis quae sanctificata fuerant in templo Domini, ornaverunt fanum Baalim.</ab>
        <ab xml:id="d1e1677" n="8"> Praecepit ergo rex, et fecerunt arcam : posueruntque eam juxta
          portam domus Domini forinsecus.</ab>
        <ab xml:id="d1e1680" n="9"> Et praedicatum est in Juda et Jerusalem ut deferrent singuli
          pretium Domino, quod constituit Moyses servus Dei super omnem Israël in deserto.</ab>
        <ab xml:id="d1e1683" n="10"> Laetatique sunt cuncti principes, et omnis populus, et ingressi
          contulerunt in arcam Domini, atque miserunt ita ut impleretur.</ab>
        <ab xml:id="d1e1686" n="11"> Cumque tempus esset ut deferrent arcam coram rege per manus
          Levitarum (videbant enim multam pecuniam), ingrediebatur scriba regis, et quem primus
          sacerdos constituerat, effundebantque pecuniam quae erat in arca, porro arcam reportabant
          ad locum suum : sicque faciebant per singulos dies. Et congregata est infinita
          pecunia,</ab>
        <ab xml:id="d1e1690" n="12"> quam dederunt rex et Jojada his qui praeerant operibus domus
          Domini : at illi conducebant ex ea caesores lapidum, et artifices operum singulorum ut
          instaurarent domum Domini : fabros quoque ferri et aeris, ut quod cadere coeperat,
          fulciretur.</ab>
        <ab xml:id="d1e1693" n="13"> Egeruntque hi qui operabantur industrie, et obducebatur
          parietum cicatrix per manus eorum, ac suscitaverunt domum Domini in statum pristinum, et
          firmiter eam stare fecerunt.</ab>
        <ab xml:id="d1e1696" n="14"> Cumque complessent omnia opera, detulerunt coram rege et Jojada
          reliquam partem pecuniae : de qua facta sunt vasa templi in ministerium, et ad holocausta,
          phialae quoque, et cetera vasa aurea et argentea : offerebantur holocausta in domo Domini
          jugiter cunctis diebus Jojadae.</ab>
        <ab xml:id="d1e1699" n="15"> Senuit autem Jojada plenus dierum, et mortuus est cum esset
          centum triginta annorum :</ab>
        <ab xml:id="d1e1702" n="16"> sepelieruntque eum in civitate David cum regibus, eo quod
          fecisset bonum cum Israël, et cum domo ejus.<pc ana="#pilcrow"/>
        </ab>
        <ab xml:id="d1e1706" n="17"> Postquam autem obiit Jojada, ingressi sunt principes Juda, et
          adoraverunt regem : qui delinitus obsequiis eorum, acquievit eis.</ab>
        <ab xml:id="d1e1710" n="18"> Et dereliquerunt templum Domini Dei patrum suorum,
          servieruntque lucis et sculptilibus : et facta est ira contra Judam et Jerusalem propter
          hoc peccatum.</ab>
        <ab xml:id="d1e1713" n="19"> Mittebatque eis prophetas ut reverterentur ad Dominum, quos
          protestantes illi audire nolebant.</ab>
        <ab xml:id="d1e1716" n="20"> Spiritus itaque Dei induit Zachariam filium Jojadae sacerdotem,
          et stetit in conspectu populi, et dixit eis : Haec dicit Dominus Deus : Quare
          transgredimini praeceptum Domini, quod vobis non proderit, et dereliquistis Dominum ut
          derelinqueret vos ?</ab>
        <ab xml:id="d1e1719" n="21"> Qui congregati adversus eum, miserunt lapides juxta regis
          imperium in atrio domus Domini.</ab>
        <ab xml:id="d1e1722" n="22"> Et non est recordatus Joas rex misericordiae quam fecerat
          Jojada pater illius secum, sed interfecit filium ejus. Qui cum moreretur, ait : Videat
          Dominus, et requirat.</ab>
        <ab xml:id="d1e1725" n="23"> Cumque evolutus esset annus, ascendit contra eum exercitus
          Syriae : venitque in Judam et Jerusalem, et interfecit cunctos principes populi, atque
          universam praedam miserunt regi in Damascum.</ab>
        <ab xml:id="d1e1729" n="24"> Et certe cum permodicus venisset numerus Syrorum, tradidit
          Dominus in manibus eorum infinitam multitudinem, eo quod dereliquissent Dominum Deum
          patrum suorum : in Joas quoque ignominiosa exercuere judicia.</ab>
        <ab xml:id="d1e1732" n="25"> Et abeuntes dimiserunt eum in languoribus magnis : surrexerunt
          autem contra eum servi sui in ultionem sanguinis filii Jojadae sacerdotis, et occiderunt
          eum in lectulo suo, et mortuus est : sepelieruntque eum in civitate David, sed non in
          sepulchris regum.</ab>
        <ab xml:id="d1e1735" n="26"> Insidiati vero sunt ei Zabad filius Semaath Ammanitidis, et
          Jozabad filius Semmarith Moabitidis.</ab>
        <ab xml:id="d1e1738" n="27"> Porro filii ejus, ac summa pecuniae quae adunata fuerat sub eo,
          et instauratio domus Dei, scripta sunt diligentius in libro regum : regnavit autem Amasias
          filius ejus pro eo.</ab>
      </div>
      <div xml:id="d1e1742" type="chap" n="25">
        <ab xml:id="d1e1744" n="1"> Viginti quinque annorum erat Amasias cum regnare coepisset, et
          viginti novem annis regnavit in Jerusalem : nomen matris ejus Joadan de Jerusalem.</ab>
        <ab xml:id="d1e1747" n="2"> Fecitque bonum in conspectu Domini, verumtamen non in corde
          perfecto.</ab>
        <ab xml:id="d1e1750" n="3"> Cumque roboratum sibi videret imperium, jugulavit servos qui
          occiderant regem patrem suum,</ab>
        <ab xml:id="d1e1753" n="4"> sed filios eorum non interfecit, sicut scriptum est in libro
          legis Moysi, ubi praecepit Dominus, dicens : Non occidentur patres pro filiis, neque filii
          pro patribus suis, sed unusquisque in suo peccato morietur.</ab>
        <ab xml:id="d1e1756" n="5"> Congregavit igitur Amasias Judam, et constituit eos per
          familias, tribunosque et centuriones in universo Juda et Benjamin : et recensuit a viginti
          annis supra, invenitque trecenta millia juvenum qui egrederentur ad pugnam, et tenerent
          hastam et clypeum :</ab>
        <ab xml:id="d1e1760" n="6"> mercede quoque conduxit de Israël centum millia robustorum,
          centum talentis argenti.</ab>
        <ab xml:id="d1e1763" n="7"> Venit autem homo Dei ad illum, et ait : O rex, ne egrediatur
          tecum exercitus Israël : non est enim Dominus cum Israël, et cunctis filiis Ephraim :</ab>
        <ab xml:id="d1e1766" n="8"> quod si putas in robore exercitus bella consistere, superari te
          faciet Deus ab hostibus : Dei quippe est et adjuvare, et in fugam convertere.</ab>
        <ab xml:id="d1e1769" n="9"> Dixitque Amasias ad hominem Dei : Quid ergo fiet de centum
          talentis, quae dedi militibus Israël ? Et respondit ei homo Dei : Habet Dominus unde tibi
          dare possit multo his plura.</ab>
        <ab xml:id="d1e1772" n="10"> Separavit itaque Amasias exercitum qui venerat ad eum ex
          Ephraim, ut reverteretur in locum suum : at illi contra Judam vehementer irati, reversi
          sunt in regionem suam.<pc ana="#pilcrow"/>
        </ab>
        <ab xml:id="d1e1776" n="11"> Porro Amasias confidenter eduxit populum suum, et abiit in
          vallem Salinarum, percussitque filios Seir decem millia :</ab>
        <ab xml:id="d1e1780" n="12"> et alia decem millia virorum ceperunt filii Juda, et adduxerunt
          ad praeruptum cujusdam petrae, praecipitaveruntque eos de summo in praeceps : qui universi
          crepuerunt.</ab>
        <ab xml:id="d1e1783" n="13"> At ille exercitus quem remiserat Amasias ne secum iret ad
          praelium, diffusus est in civitatibus Juda, a Samaria usque ad Bethoron, et interfectis
          tribus millibus, diripuit praedam magnam.</ab>
        <ab xml:id="d1e1786" n="14"> Amasias vero post caedem Idumaeorum, et allatos deos filiorum
          Seir, statuit illos in deos sibi, et adorabat eos, et illis adolebat incensum.</ab>
        <ab xml:id="d1e1789" n="15"> Quam ob rem iratus Dominus contra Amasiam misit ad illum
          prophetam, qui diceret ei : Cur adorasti deos qui non liberaverunt populum suum de manu
          tua ?</ab>
        <ab xml:id="d1e1792" n="16"> Cumque haec ille loqueretur, respondit ei : Num consiliarius
          regis es ? quiesce, ne interficiam te. Discedensque propheta : Scio, inquit, quod
          cogitaverit Deus occidere te quia fecisti hoc malum, et insuper non acquievisti consilio
            meo.<pc ana="#pilcrow"/>
        </ab>
        <ab xml:id="d1e1796" n="17"> Igitur Amasias rex Juda inito pessimo consilio, misit ad Joas
          filium Joachaz filii Jehu regem Israël, dicens : Veni, videamus nos mutuo.</ab>
        <ab xml:id="d1e1800" n="18"> At ille remisit nuntios, dicens : Carduus qui est in Libano
          misit ad cedrum Libani, dicens : Da filiam tuam filio meo uxorem : et ecce bestiae quae
          erant in silva Libani, transierunt, et conculcaverunt carduum.</ab>
        <ab xml:id="d1e1803" n="19"> Dixisti : Percussi Edom, et idcirco erigitur cor tuum in
          superbiam : sede in domo tua : cur malum adversum te provocas, ut cadas et tu, et Juda
          tecum ?</ab>
        <ab xml:id="d1e1806" n="20"> Noluit audire Amasias, eo quod Domini esset voluntas ut
          traderetur in manus hostium propter deos Edom.</ab>
        <ab xml:id="d1e1809" n="21"> Ascendit igitur Joas rex Israël, et mutuos sibi praebuere
          conspectus : Amasias autem rex Juda erat in Bethsames Juda :</ab>
        <ab xml:id="d1e1812" n="22"> corruitque Juda coram Israël, et fugit in tabernacula sua.</ab>
        <ab xml:id="d1e1815" n="23"> Porro Amasiam regem Juda, filium Joas filii Joachaz, cepit Joas
          rex Israël in Bethsames, et adduxit in Jerusalem : destruxitque murum ejus a porta Ephraim
          usque ad portam anguli quadringentis cubitis.</ab>
        <ab xml:id="d1e1819" n="24"> Omne quoque aurum et argentum, et universa vasa quae repererat
          in domo Dei, et apud Obededom in thesauris etiam domus regiae, necnon et filios obsidum,
          reduxit in Samariam.</ab>
        <ab xml:id="d1e1822" n="25"> Vixit autem Amasias filius Joas rex Juda, postquam mortuus est
          Joas filius Joachaz rex Israël, quindecim annis.</ab>
        <ab xml:id="d1e1825" n="26"> Reliqua autem sermonum Amasiae priorum et novissimorum scripta
          sunt in libro regum Juda et Israël.</ab>
        <ab xml:id="d1e1828" n="27"> Qui postquam recessit a Domino, tetenderunt ei insidias in
          Jerusalem. Cumque fugisset in Lachis, miserunt, et interfecerunt eum ibi.</ab>
        <ab xml:id="d1e1831" n="28"> Reportantesque super equos, sepelierunt eum cum patribus suis
          in civitate David.</ab>
      </div>
      <div xml:id="d1e1835" type="chap" n="26">
        <ab xml:id="d1e1837" n="1"> Omnis autem populus Juda filium ejus Oziam, annorum sedecim,
          constituit regem pro Amasia patre suo.</ab>
        <ab xml:id="d1e1840" n="2"> Ipse aedificavit Ailath, et restituit eam ditioni Juda, postquam
          dormivit rex cum patribus suis.</ab>
        <ab xml:id="d1e1843" n="3"> Sedecim annorum erat Ozias cum regnare coepisset, et
          quinquaginta duobus annis regnavit in Jerusalem : nomen matris ejus Jechelia de
          Jerusalem.</ab>
        <ab xml:id="d1e1846" n="4"> Fecitque quod erat rectum in oculis Domini, juxta omnia quae
          fecerat Amasias pater ejus.</ab>
        <ab xml:id="d1e1849" n="5"> Et exquisivit Dominum in diebus Zachariae intelligentis et
          videntis Deum : cumque requireret Dominum, direxit eum in omnibus.</ab>
        <ab xml:id="d1e1853" n="6"> Denique egressus est, et pugnavit contra Philisthiim, et
          destruxit murum Geth, et murum Jabniae, murumque Azoti : aedificavit quoque oppida in
          Azoto et in Philisthiim.</ab>
        <ab xml:id="d1e1856" n="7"> Et adjuvit eum Deus contra Philisthiim, et contra Arabes qui
          habitabant in Gurbaal, et contra Ammonitas.</ab>
        <ab xml:id="d1e1859" n="8"> Appendebantque Ammonitae munera Oziae : et divulgatum est nomen
          ejus usque ad introitum Aegypti propter crebras victorias.</ab>
        <ab xml:id="d1e1862" n="9"> Aedificavitque Ozias turres in Jerusalem super portam anguli, et
          super portam vallis, et reliquas in eodem muri latere, firmavitque eas.</ab>
        <ab xml:id="d1e1865" n="10"> Exstruxit etiam turres in solitudine, et effodit cisternas
          plurimas, eo quod haberet multa pecora tam in campestribus quam in eremi vastitate :
          vineas quoque habuit et vinitores, in montibus et in Carmelo : erat quippe homo
          agriculturae deditus.</ab>
        <ab xml:id="d1e1868" n="11"> Fuit autem exercitus bellatorum ejus, qui procedebant ad
          praelia sub manu Jehiel scribae, Maasiaeque doctoris, et sub manu Hananiae, qui erat de
          ducibus regis.</ab>
        <ab xml:id="d1e1872" n="12"> Omnisque numerus principum per familias, virorum fortium duorum
          millium sexcentorum.</ab>
        <ab xml:id="d1e1875" n="13"> Et sub eis universus exercitus trecentorum et septem millium
          quingentorum, qui erant apti ad bella, et pro rege contra adversarios dimicabant.</ab>
        <ab xml:id="d1e1878" n="14"> Praeparavit quoque eis Ozias, id est, cuncto exercitui,
          clypeos, et hastas, et galeas, et loricas, arcusque et fundas ad jaciendos lapides.</ab>
        <ab xml:id="d1e1881" n="15"> Et fecit in Jerusalem diversi generis machinas, quas in
          turribus collocavit et in angulis murorum, ut mitterent sagittas, et saxa grandia :
          egressumque est nomen ejus procul, eo quod auxiliaretur ei Dominus, et corroborasset
            illum.<pc ana="#pilcrow"/>
        </ab>
        <ab xml:id="d1e1885" n="16"> Sed cum roboratus esset, elevatum est cor ejus in interitum
          suum, et neglexit Dominum Deum suum : ingressusque templum Domini, adolere voluit incensum
          super altare thymiamatis.</ab>
        <ab xml:id="d1e1888" n="17"> Statimque ingressus post eum Azarias sacerdos, et cum eo
          sacerdotes Domini octoginta, viri fortissimi,</ab>
        <ab xml:id="d1e1892" n="18"> restiterunt regi, atque dixerunt : Non est tui officii, Ozia,
          ut adoleas incensum Domino, sed sacerdotum, hoc est, filiorum Aaron, qui consecrati sunt
          ad hujuscemodi ministerium : egredere de sanctuario, ne contempseris : quia non
          reputabitur tibi in gloriam hoc a Domino Deo.</ab>
        <ab xml:id="d1e1895" n="19"> Iratusque Ozias, tenens in manu thuribulum ut adoleret
          incensum, minabatur sacerdotibus. Statimque orta est lepra in fronte ejus coram
          sacerdotibus, in domo Domini super altare thymiamatis.</ab>
        <ab xml:id="d1e1898" n="20"> Cumque respexisset eum Azarias pontifex, et omnes reliqui
          sacerdotes, viderunt lepram in fronte ejus, et festinato expulerunt eum. Sed et ipse
          perterritus, acceleravit egredi, eo quod sensisset illico plagam Domini.</ab>
        <ab xml:id="d1e1901" n="21"> Fuit igitur Ozias rex leprosus usque ad diem mortis suae, et
          habitavit in domo separata plenus lepra, ob quam ejectus fuerat de domo Domini. Porro
          Joatham filius ejus rexit domum regis, et judicabat populum terrae.</ab>
        <ab xml:id="d1e1904" n="22"> Reliqua autem sermonum Oziae priorum et novissimorum scripsit
          Isaias filius Amos propheta.</ab>
        <ab xml:id="d1e1907" n="23"> Dormivitque Ozias cum patribus suis, et sepelierunt eum in agro
          regalium sepulchrorum, eo quod esset leprosus : regnavitque Joatham filius ejus pro
          eo.</ab>
      </div>
      <div xml:id="d1e1911" type="chap" n="27">
        <ab xml:id="d1e1913" n="1"> Viginti quinque annorum erat Joatham cum regnare coepisset, et
          sedecim annis regnavit in Jerusalem : nomen matris ejus Jerusa filia Sadoc.</ab>
        <ab xml:id="d1e1916" n="2"> Fecitque quod rectum erat coram Domino, juxta omnia quae fecerat
          Ozias pater suus, excepto quod non est ingressus templum Domini : et adhuc populus
          delinquebat.</ab>
        <ab xml:id="d1e1919" n="3"> Ipse aedificavit portam domus Domini excelsam, et in muro Ophel
          multa construxit.</ab>
        <ab xml:id="d1e1922" n="4"> Urbes quoque aedificavit in montibus Juda, et in saltibus
          castella et turres.</ab>
        <ab xml:id="d1e1925" n="5"> Ipse pugnavit contra regem filiorum Ammon, et vicit eos,
          dederuntque ei filii Ammon in tempore illo centum talenta argenti, et decem millia coros
          tritici, ac totidem coros hordei : haec ei praebuerunt filii Ammon in anno secundo et
          tertio.</ab>
        <ab xml:id="d1e1929" n="6"> Corroboratusque est Joatham, eo quod direxisset vias suas coram
          Domino Deo suo.</ab>
        <ab xml:id="d1e1932" n="7"> Reliqua autem sermonum Joatham, et omnes pugnae ejus et opera,
          scripta sunt in libro regum Israël et Juda.</ab>
        <ab xml:id="d1e1935" n="8"> Viginti quinque annorum erat cum regnare coepisset, et sedecim
          annis regnavit in Jerusalem.</ab>
        <ab xml:id="d1e1938" n="9"> Dormivitque Joatham cum patribus suis, et sepelierunt eum in
          civitate David : et regnavit Achaz filius ejus pro eo.</ab>
      </div>
      <div xml:id="d1e1942" type="chap" n="28">
        <ab xml:id="d1e1944" n="1"> Viginti annorum erat Achaz cum regnare coepisset, et sedecim
          annis regnavit in Jerusalem. Non fecit rectum in conspectu Domini sicut David pater
          ejus,</ab>
        <ab xml:id="d1e1947" n="2"> sed ambulavit in viis regum Israël, insuper et statuas fudit
          Baalim.</ab>
        <ab xml:id="d1e1950" n="3"> Ipse est qui adolevit incensum in valle Benennom, et lustravit
          filios suos in igne juxta ritum gentium quas interfecit Dominus in adventu filiorum
          Israël.</ab>
        <ab xml:id="d1e1953" n="4"> Sacrificabat quoque, et thymiama succendebat in excelsis, et in
          collibus, et sub omni ligno frondoso.</ab>
        <ab xml:id="d1e1956" n="5"> Tradiditque eum Dominus Deus ejus in manu regis Syriae, qui
          percussit eum, magnamque praedam cepit de ejus imperio, et adduxit in Damascum : manibus
          quoque regis Israël traditus est, et percussus plaga grandi.</ab>
        <ab xml:id="d1e1960" n="6"> Occiditque Phacee filius Romeliae, de Juda centum viginti millia
          in die uno, omnes viros bellatores : eo quod reliquissent Dominum Deum patrum suorum.</ab>
        <ab xml:id="d1e1963" n="7"> Eodem tempore occidit Zechri, vir potens ex Ephraim, Maasiam
          filium regis, et Ezricam ducem domus ejus, Elcanam quoque secundum a rege.</ab>
        <ab xml:id="d1e1966" n="8"> Ceperuntque filii Israël de fratribus suis ducenta millia
          mulierum, puerorum, et puellarum, et infinitam praedam : pertuleruntque eam in
          Samariam.</ab>
        <ab xml:id="d1e1969" n="9"> Ea tempestate erat ibi propheta Domini, nomine Oded : qui
          egressus obviam exercitui venienti in Samariam, dixit eis : Ecce iratus Dominus Deus
          patrum vestrorum contra Juda, tradidit eos in manibus vestris, et occidistis eos
          atrociter, ita ut ad caelum pertingeret vestra crudelitas.</ab>
        <ab xml:id="d1e1972" n="10"> Insuper filios Juda et Jerusalem vultis vobis subjicere in
          servos et ancillas : quod nequaquam facto opus est : peccastis enim super hoc Domino Deo
          vestro.</ab>
        <ab xml:id="d1e1975" n="11"> Sed audite consilium meum, et reducite captivos quos adduxistis
          de fratribus vestris, quia magnus furor Domini imminet vobis.</ab>
        <ab xml:id="d1e1979" n="12"> Steterunt itaque viri de principibus filiorum Ephraim, Azarias
          filius Johanan, Barachias filius Mosollamoth, Ezechias filius Sellum, et Amasa filius
          Adali, contra eos qui veniebant de praelio,</ab>
        <ab xml:id="d1e1982" n="13"> et dixerunt eis : Non introducetis huc captivos, ne peccemus
          Domino. Quare vultis adjicere super peccata nostra, et vetera cumulare delicta ? grande
          quippe peccatum est, et ira furoris Domini imminet super Israël.</ab>
        <ab xml:id="d1e1985" n="14"> Dimiseruntque viri bellatores praedam, et universa quae
          ceperant, coram principibus, et omni multitudine.</ab>
        <ab xml:id="d1e1988" n="15"> Steteruntque viri quos supra memoravimus, et apprehendentes
          captivos, omnesque qui nudi erant, vestierunt de spoliis : cumque vestissent eos, et
          calceassent, et refecissent cibo ac potu, unxissentque propter laborem, et adhibuissent
          eis curam : quicumque ambulare non poterant, et erant imbecillo corpore, imposuerunt eos
          jumentis, et adduxerunt Jericho civitatem palmarum ad fratres eorum, ipsique reversi sunt
          in Samariam.<pc ana="#pilcrow"/>
        </ab>
        <ab xml:id="d1e1992" n="16"> Tempore illo misit rex Achaz ad regem Assyriorum, postulans
          auxilium.</ab>
        <ab xml:id="d1e1995" n="17"> Veneruntque Idumaei, et percusserunt multos ex Juda, et
          ceperunt praedam magnam.</ab>
        <ab xml:id="d1e1999" n="18"> Philisthiim quoque diffusi sunt per urbes campestres, et ad
          meridiem Juda : ceperuntque Bethsames, et Ajalon, et Gaderoth, Socho quoque, et Thamnan,
          et Gamzo, cum viculis suis, et habitaverunt in eis.</ab>
        <ab xml:id="d1e2002" n="19"> Humiliaverat enim Dominus Judam propter Achaz regem Juda, eo
          quod nudasset eum auxilio, et contemptui habuisset Dominum.</ab>
        <ab xml:id="d1e2005" n="20"> Adduxitque contra eum Thelgathphalnasar regem Assyriorum, qui
          et afflixit eum, et nullo resistente vastavit.</ab>
        <ab xml:id="d1e2008" n="21"> Igitur Achaz, spoliata domo Domini, et domo regum ac principum,
          dedit regi Assyriorum munera, et tamen nihil ei profuit.</ab>
        <ab xml:id="d1e2011" n="22"> Insuper et tempore angustiae suae auxit contemptum in Dominum,
          ipse per se rex Achaz,</ab>
        <ab xml:id="d1e2014" n="23"> immolavit diis Damasci victimas percussoribus suis, et dixit :
          Dii regum Syriae auxiliantur eis, quos ego placabo hostiis, et aderunt mihi : cum e
          contrario ipsi fuerint ruinae ei, et universo Israël.</ab>
        <ab xml:id="d1e2018" n="24"> Direptis itaque Achaz omnibus vasis domus Dei, atque
          confractis, clausit januas templi Dei, et fecit sibi altaria in universis angulis
          Jerusalem.</ab>
        <ab xml:id="d1e2021" n="25"> In omnibus quoque urbibus Juda exstruxit aras ad cremandum
          thus, atque ad iracundiam provocavit Dominum Deum patrum suorum.</ab>
        <ab xml:id="d1e2024" n="26"> Reliqua autem sermonum ejus, et omnium operum suorum priorum et
          novissimorum, scripta sunt in libro regum Juda et Israël.</ab>
        <ab xml:id="d1e2027" n="27"> Dormivitque Achaz cum patribus suis, et sepelierunt eum in
          civitate Jerusalem : neque enim receperunt eum in sepulchra regum Israël. Regnavitque
          Ezechias filius ejus pro eo.</ab>
      </div>
      <div xml:id="d1e2031" type="chap" n="29">
        <ab xml:id="d1e2033" n="1"> Igitur Ezechias regnare coepit, cum viginti quinque esset
          annorum, et viginti novem annis regnavit in Jerusalem : nomen matris ejus Abia filia
          Zachariae.</ab>
        <ab xml:id="d1e2036" n="2"> Fecitque quod erat placitum in conspectu Domini, juxta omnia
          quae fecerat David pater ejus.</ab>
        <ab xml:id="d1e2039" n="3"> Ipse, anno et mense primo regni sui, aperuit valvas domus
          Domini, et instauravit eas.</ab>
        <ab xml:id="d1e2042" n="4"> Adduxitque sacerdotes atque Levitas, et congregavit eos in
          plateam orientalem.</ab>
        <ab xml:id="d1e2045" n="5"> Dixitque ad eos : Audite me, Levitae, et sanctificamini :
          mundate domum Domini Dei patrum vestrorum, et auferte omnem immunditiam de
          sanctuario.</ab>
        <ab xml:id="d1e2049" n="6"> Peccaverunt patres nostri, et fecerunt malum in conspectu Domini
          Dei nostri, derelinquentes eum : averterunt facies suas a tabernaculo Domini, et
          praebuerunt dorsum.</ab>
        <ab xml:id="d1e2052" n="7"> Clauserunt ostia quae erant in porticu, et extinxerunt lucernas,
          incensumque non adoleverunt, et holocausta non obtulerunt in sanctuario Deo Israël.</ab>
        <ab xml:id="d1e2055" n="8"> Concitatus est itaque furor Domini super Judam et Jerusalem,
          tradiditque eos in commotionem, et in interitum, et in sibilum, sicut ipsi cernitis oculis
          vestris.</ab>
        <ab xml:id="d1e2058" n="9"> En corruerunt patres nostri gladiis : filii nostri, et filiae
          nostrae, et conjuges captivae ductae sunt propter hoc scelus.</ab>
        <ab xml:id="d1e2061" n="10"> Nunc ergo placet mihi ut ineamus foedus cum Domino Deo Israël,
          et avertet a nobis furorem irae suae.</ab>
        <ab xml:id="d1e2064" n="11"> Filii mei, nolite negligere : vos elegit Dominus ut stetis
          coram eo, et ministretis illi, colatisque eum, et cremetis ei incensum.<pc ana="#pilcrow"
          />
        </ab>
        <ab xml:id="d1e2069" n="12"> Surrexerunt ergo Levitae : Mahath filius Amasai, et Joël filius
          Azariae de filiis Caath : porro de filiis Merari, Cis filius Abdi, et Azarias filius
          Jalaleel. De filiis autem Gersom, Joah filius Zemma, et Eden filius Joah.</ab>
        <ab xml:id="d1e2072" n="13"> At vero de filiis Elisaphan, Samri, et Jahiel. De filiis quoque
          Asaph, Zacharias, et Mathanias :</ab>
        <ab xml:id="d1e2075" n="14"> necnon de filiis Heman, Jahiel, et Semei : sed et de filiis
          Idithun, Semeias, et Oziel.</ab>
        <ab xml:id="d1e2078" n="15"> Congregaveruntque fratres suos, et sanctificati sunt, et
          ingressi sunt juxta mandatum regis et imperium Domini, ut expiarent domum Dei.</ab>
        <ab xml:id="d1e2081" n="16"> Sacerdotes quoque ingressi templum Domini ut sanctificarent
          illud, extulerunt omnem immunditiam quam intro repererant in vestibulo domus Domini : quam
          tulerunt Levitae, et asportaverunt ad torrentem Cedron foras.</ab>
        <ab xml:id="d1e2084" n="17"> Coeperunt autem prima die mensis primi mundare, et in die
          octavo ejusdem mensis ingressi sunt porticum templi Domini, expiaveruntque templum diebus
          octo, et in die sextadecima mensis ejusdem, quod coeperant, impleverunt.</ab>
        <ab xml:id="d1e2088" n="18"> Ingressi quoque sunt ad Ezechiam regem, et dixerunt ei :
          Sanctificavimus omnem domum Domini, et altare holocausti, vasaque ejus, necnon et mensam
          propositionis cum omnibus vasis suis,</ab>
        <ab xml:id="d1e2091" n="19"> cunctamque templi supellectilem, quam polluerat rex Achaz in
          regno suo, postquam praevaricatus est : et ecce exposita sunt omnia coram altare
            Domini.<pc ana="#pilcrow"/>
        </ab>
        <ab xml:id="d1e2095" n="20"> Consurgensque diluculo Ezechias rex, adunavit omnes principes
          civitatis, et ascendit in domum Domini :</ab>
        <ab xml:id="d1e2098" n="21"> obtuleruntque simul tauros septem, et arietes septem, agnos
          septem, et hircos septem pro peccato, pro regno, pro sanctuario, pro Juda : dixitque
          sacerdotibus filiis Aaron, ut offerrent super altare Domini.</ab>
        <ab xml:id="d1e2101" n="22"> Mactaverunt igitur tauros, et susceperunt sanguinem sacerdotes,
          et fuderunt illum super altare : mactaverunt etiam arietes, et illorum sanguinem super
          altare fuderunt, immolaveruntque agnos, et fuderunt super altare sanguinem.</ab>
        <ab xml:id="d1e2104" n="23"> Applicuerunt hircos pro peccato coram rege, et universa
          multitudine, imposueruntque manus suas super eos :</ab>
        <ab xml:id="d1e2108" n="24"> et immolaverunt illos sacerdotes, et asperserunt sanguinem
          eorum coram altare pro piaculo universi Israëlis : pro omni quippe Israël praeceperat rex
          ut holocaustum fieret, et pro peccato.</ab>
        <ab xml:id="d1e2111" n="25"> Constituit quoque Levitas in domo Domini cum cymbalis, et
          psalteriis, et citharis secundum dispositionem David regis, et Gad videntis, et Nathan
          prophetae : siquidem Domini praeceptum fuit per manum prophetarum ejus.</ab>
        <ab xml:id="d1e2114" n="26"> Steteruntque Levitae tenentes organa David, et sacerdotes
          tubas.</ab>
        <ab xml:id="d1e2117" n="27"> Et jussit Ezechias ut offerrent holocausta super altare :
          cumque offerrentur holocausta, coeperunt laudes canere Domino, et clangere tubis, atque in
          diversis organis quae David rex Israël praeparaverat, concrepare.</ab>
        <ab xml:id="d1e2120" n="28"> Omni autem turba adorante, cantores, et ii qui tenebant tubas,
          erant in officio suo donec compleretur holocaustum.</ab>
        <ab xml:id="d1e2123" n="29"> Cumque finita esset oblatio, incurvatus est rex, et omnes qui
          erant cum eo, et adoraverunt.</ab>
        <ab xml:id="d1e2127" n="30"> Praecepitque Ezechias et principes Levitis, ut laudarent
          Dominum sermonibus David, et Asaph videntis : qui laudaverunt eum magna laetitia, et
          incurvato genu adoraverunt.<pc ana="#pilcrow"/>
        </ab>
        <ab xml:id="d1e2131" n="31"> Ezechias autem etiam haec addidit : Implestis manus vestras
          Domino : accedite, et offerte victimas et laudes in domo Domini. Obtulit ergo universa
          multitudo hostias, et laudes, et holocausta, mente devota.</ab>
        <ab xml:id="d1e2134" n="32"> Porro numerus holocaustorum quae obtulit multitudo, hic fuit :
          tauros septuaginta, arietes centum, agnos ducentos.</ab>
        <ab xml:id="d1e2137" n="33"> Sanctificaveruntque Domino boves sexcentos, et oves tria
          millia.</ab>
        <ab xml:id="d1e2140" n="34"> Sacerdotes vero pauci erant, nec poterant sufficere ut pelles
          holocaustorum detraherent : unde et Levitae fratres eorum adjuverunt eos, donec impleretur
          opus, et sanctificarentur antistites : Levitae quippe faciliori ritu sanctificantur quam
          sacerdotes.</ab>
        <ab xml:id="d1e2143" n="35"> Fuerunt ergo holocausta plurima, adipes pacificorum, et
          libamina holocaustorum : et completus est cultus domus Domini.</ab>
        <ab xml:id="d1e2147" n="36"> Laetatusque est Ezechias et omnis populus, eo quod ministerium
          Domini esset expletum : de repente quippe hoc fieri placuerat.</ab>
      </div>
      <div xml:id="d1e2152" type="chap" n="30">
        <ab xml:id="d1e2154" n="1"> Misit quoque Ezechias ad omnem Israël et Judam : scripsitque
          epistolas ad Ephraim et Manassen ut venirent ad domum Domini in Jerusalem, et facerent
          Phase Domino Deo Israël.</ab>
        <ab xml:id="d1e2157" n="2"> Inito ergo consilio regis et principum, et universi coetus
          Jerusalem, decreverunt ut facerent Phase mense secundo.</ab>
        <ab xml:id="d1e2160" n="3"> Non enim potuerant facere in tempore suo, quia sacerdotes qui
          possent sufficere, sanctificati non fuerant, et populus nondum congregatus fuerat in
          Jerusalem.</ab>
        <ab xml:id="d1e2163" n="4"> Placuitque sermo regi, et omni multitudini.</ab>
        <ab xml:id="d1e2166" n="5"> Et decreverunt ut mitterent nuntios in universum Israël, de
          Bersabee usque Dan, ut venirent, et facerent Phase Domino Deo Israël in Jerusalem : multi
          enim non fecerant sicut lege praescriptum est.<pc ana="#pilcrow"/>
        </ab>
        <ab xml:id="d1e2171" n="6"> Perrexeruntque cursores cum epistolis ex regis imperio, et
          principum ejus, in universum Israël et Judam, juxta id quod rex jusserat, praedicantes :
          Filii Israël, revertimini ad Dominum Deum Abraham, et Isaac, et Israël : et revertetur ad
          reliquias quae effugerunt manum regis Assyriorum.</ab>
        <ab xml:id="d1e2174" n="7"> Nolite fieri sicut patres vestri et fratres, qui recesserunt a
          Domino Deo patrum suorum, qui tradidit eos in interitum, ut ipsi cernitis.</ab>
        <ab xml:id="d1e2177" n="8"> Nolite indurare cervices vestras, sicut patres vestri : tradite
          manus Domino, et venite ad sanctuarium ejus quod sanctificavit in aeternum : servite
          Domino Deo patrum vestrorum, et avertetur a vobis ira furoris ejus.</ab>
        <ab xml:id="d1e2180" n="9"> Si enim vos reversi fueritis ad Dominum, fratres vestri et filii
          habebunt misericordiam coram dominis suis, qui illos duxerunt captivos, et revertentur in
          terram hanc : pius enim et clemens est Dominus Deus vester, et non avertet faciem suam a
          vobis, si reversi fueritis ad eum.</ab>
        <ab xml:id="d1e2183" n="10"> Igitur cursores pergebant velociter de civitate in civitatem
          per terram Ephraim et Manasse usque ad Zabulon, illis irridentibus et subsannantibus
          eos.</ab>
        <ab xml:id="d1e2186" n="11"> Attamen quidam viri ex Aser, et Manasse, et Zabulon
          acquiescentes consilio, venerunt Jerusalem.</ab>
        <ab xml:id="d1e2190" n="12"> In Juda vero facta est manus Domini ut daret eis cor unum, ut
          facerent juxta praeceptum regis et principum verbum Domini.</ab>
        <ab xml:id="d1e2193" n="13"> Congregatique sunt in Jerusalem populi multi ut facerent
          solemnitatem azymorum, in mense secundo :</ab>
        <ab xml:id="d1e2196" n="14"> et surgentes destruxerunt altaria quae erant in Jerusalem,
          atque universa in quibus idolis adolebatur incensum, subvertentes, projecerunt in
          torrentem Cedron.<pc ana="#pilcrow"/>
        </ab>
        <ab xml:id="d1e2200" n="15"> Immolaverunt autem Phase quartadecima die mensis secundi.
          Sacerdotes quoque atque Levitae tandem sanctificati, obtulerunt holocausta in domo Domini
          :</ab>
        <ab xml:id="d1e2203" n="16"> steteruntque in ordine suo juxta dispositionem et legem Moysi
          hominis Dei : sacerdotes vero suscipiebant effundendum sanguinem de manibus
          Levitarum,</ab>
        <ab xml:id="d1e2206" n="17"> eo quod multa turba sanctificata non esset : et idcirco
          immolarent Levitae Phase his qui non occurrerant sanctificari Domino.</ab>
        <ab xml:id="d1e2210" n="18"> Magna etiam pars populi de Ephraim, et Manasse, et Issachar, et
          Zabulon, quae sanctificata non fuerat, comedit Phase non juxta quod scriptum est : et
          oravit pro eis Ezechias, dicens : Dominus bonus propitiabitur</ab>
        <ab xml:id="d1e2213" n="19"> cunctis, qui in toto corde requirunt Dominum Deum patrum suorum
          : et non imputabit eis quod minus sanctificati sunt.</ab>
        <ab xml:id="d1e2216" n="20"> Quem exaudivit Dominus, et placatus est populo.</ab>
        <ab xml:id="d1e2219" n="21"> Feceruntque filii Israël, qui inventi sunt in Jerusalem,
          solemnitatem azymorum septem diebus in laetitia magna, laudantes Dominum per singulos dies
          : Levitae quoque et sacerdotes per organa quae suo officio congruebant.</ab>
        <ab xml:id="d1e2222" n="22"> Et locutus est Ezechias ad cor omnium Levitarum qui habebant
          intelligentiam bonam super Domino : et comederunt septem diebus solemnitatis, immolantes
          victimas pacificorum, et laudantes Dominum Deum patrum suorum.</ab>
        <ab xml:id="d1e2225" n="23"> Placuitque universae multitudini ut celebrarent etiam alios
          dies septem : quod et fecerunt cum ingenti gaudio.</ab>
        <ab xml:id="d1e2229" n="24"> Ezechias enim rex Juda praebuerat multitudini mille tauros, et
          septem millia ovium : principes vero dederant populo tauros mille, et oves decem millia :
          sanctificata est ergo sacerdotum plurima multitudo.</ab>
        <ab xml:id="d1e2232" n="25"> Et hilaritate perfusa omnis turba Juda, tam sacerdotum et
          Levitarum, quam universae frequentiae quae venerat ex Israël : proselytorum quoque de
          terra Israël, et habitantium in Juda.</ab>
        <ab xml:id="d1e2235" n="26"> Factaque est grandis celebritas in Jerusalem, qualis a diebus
          Salomonis filii David regis Israël in ea urbe non fuerat.</ab>
        <ab xml:id="d1e2238" n="27"> Surrexerunt autem sacerdotes atque Levitae benedicentes populo
          : et exaudita est vox eorum, pervenitque oratio in habitaculum sanctum caeli.</ab>
      </div>
      <div xml:id="d1e2242" type="chap" n="31">
        <ab xml:id="d1e2244" n="1"> Cumque haec fuissent rite celebrata, egressus est omnis Israël
          qui inventus fuerat in urbibus Juda, et fregerunt simulacra, succideruntque lucos,
          demoliti sunt excelsa, et altaria destruxerunt, non solum de universo Juda et Benjamin,
          sed et de Ephraim quoque et Manasse, donec penitus everterent : reversique sunt omnes
          filii Israël in possessiones et civitates suas.</ab>
        <ab xml:id="d1e2247" n="2"> Ezechias autem constituit turmas sacerdotales et Leviticas per
          divisiones suas, unumquemque in officio proprio, tam sacerdotum videlicet quam Levitarum,
          ad holocausta et pacifica, ut ministrarent et confiterentur, canerentque in portis
          castrorum Domini.</ab>
        <ab xml:id="d1e2250" n="3"> Pars autem regis erat, ut de propria ejus substantia offerretur
          holocaustum, mane semper et vespere : sabbatis quoque, et calendis, et solemnitatibus
          ceteris, sicut scriptum est in lege Moysi.</ab>
        <ab xml:id="d1e2253" n="4"> Praecepit etiam populo habitantium Jerusalem ut darent partes
          sacerdotibus et Levitis, ut possent vacare legi Domini.</ab>
        <ab xml:id="d1e2256" n="5"> Quod cum percrebruisset in auribus multitudinis, plurimas
          obtulere primitias filii Israël frumenti, vini, et olei : mellis quoque, et omnium quae
          gignit humus, decimas obtulerunt.</ab>
        <ab xml:id="d1e2260" n="6"> Sed et filii Israël et Juda qui habitabant in urbibus Juda,
          obtulerunt decimas boum et ovium, decimasque sanctorum quae voverant Domino Deo suo :
          atque universa portantes, fecerunt acervos plurimos.</ab>
        <ab xml:id="d1e2263" n="7"> Mense tertio coeperunt acervorum jacere fundamenta, et mense
          septimo compleverunt eos.</ab>
        <ab xml:id="d1e2266" n="8"> Cumque ingressi fuissent Ezechias et principes ejus, viderunt
          acervos, et benedixerunt Domino ac populo Israël.</ab>
        <ab xml:id="d1e2269" n="9"> Interrogavitque Ezechias sacerdotes et Levitas, cur ita jacerent
          acervi.</ab>
        <ab xml:id="d1e2272" n="10"> Respondit illi Azarias sacerdos primus de stirpe Sadoc, dicens
          : Ex quo coeperunt offerri primitiae in domo Domini, comedimus, et saturati sumus, et
          remanserunt plurima, eo quod benedixerit Dominus populo suo : reliquarum autem copia est
          ista, quam cernis.</ab>
        <ab xml:id="d1e2275" n="11"> Praecepit igitur Ezechias ut praepararent horrea in domo
          Domini. Quod cum fecissent,</ab>
        <ab xml:id="d1e2279" n="12"> intulerunt tam primitias quam decimas, et quaecumque voverant,
          fideliter. Fuit autem praefectus eorum Chonenias Levita, et Semei frater ejus
          secundus,</ab>
        <ab xml:id="d1e2282" n="13"> post quem Jahiel, et Azarias, et Nahath, et Asaël, et Jerimoth,
          Jozabad quoque, et Eliel, et Jesmachias, et Mahath, et Banaias, praepositi sub manibus
          Choneniae et Semei fratris ejus, ex imperio Ezechiae regis et Azariae pontificis domus
          Dei, ad quos omnia pertinebant.</ab>
        <ab xml:id="d1e2285" n="14"> Core vero filius Jemna Levites, et janitor orientalis portae,
          praepositus erat iis quae sponte offerebantur Domino, primitiisque et consecratis in
          Sancta sanctorum.</ab>
        <ab xml:id="d1e2288" n="15"> Et sub cura ejus Eden, et Benjamin, Jesue, et Semeias, Amarias
          quoque, et Sechenias in civitatibus sacerdotum, ut fideliter distribuerent fratribus suis
          partes, minoribus atque majoribus :</ab>
        <ab xml:id="d1e2291" n="16"> exceptis maribus ab annis tribus et supra, cunctis qui
          ingrediebantur templum Domini, et quidquid per singulos dies conducebat in ministerio,
          atque observationibus juxta divisiones suas,</ab>
        <ab xml:id="d1e2294" n="17"> sacerdotibus per familias, et Levitis a vigesimo anno et supra,
          per ordines et turmas suas,</ab>
        <ab xml:id="d1e2298" n="18"> universaeque multitudini tam uxoribus quam liberis eorum
          utriusque sexus, fideliter cibi de his quae sanctificata fuerant, praebebantur.</ab>
        <ab xml:id="d1e2301" n="19"> Sed et filiorum Aaron per agros, et suburbana urbium
          singularum, dispositi erant viri, qui partes distribuerent universo sexui masculino de
          sacerdotibus et Levitis.</ab>
        <ab xml:id="d1e2304" n="20"> Fecit ergo Ezechias universa quae diximus in omni Juda :
          operatusque est bonum et rectum, et verum coram Domino Deo suo,</ab>
        <ab xml:id="d1e2307" n="21"> in universa cultura ministerii domus Domini, juxta legem et
          caeremonias, volens requirere Deum suum in toto corde suo : fecitque, et prosperatus
          est.</ab>
      </div>
      <div xml:id="d1e2311" type="chap" n="32">
        <ab xml:id="d1e2313" n="1"> Post quae et hujuscemodi veritatem, venit Sennacherib rex
          Assyriorum, et ingressus Judam, obsedit civitates munitas, volens eas capere.</ab>
        <ab xml:id="d1e2316" n="2"> Quod cum vidisset Ezechias, venisse scilicet Sennacherib, et
          totum belli impetum verti contra Jerusalem,</ab>
        <ab xml:id="d1e2319" n="3"> inito cum principibus consilio, virisque fortissimis, ut
          obturarent capita fontium qui erant extra urbem : et hoc omnium decernente sententia,</ab>
        <ab xml:id="d1e2322" n="4"> congregavit plurimam multitudinem, et obturaverunt cunctos
          fontes, et rivum qui fluebat in medio terrae, dicentes : Ne veniant reges Assyriorum, et
          inveniant aquarum abundantiam.</ab>
        <ab xml:id="d1e2325" n="5"> Aedificavit quoque, agens industrie, omnem murum qui fuerat
          dissipatus, et exstruxit turres desuper, et forinsecus alterum murum : instauravitque
          Mello in civitate David, et fecit universi generis armaturam et clypeos :</ab>
        <ab xml:id="d1e2329" n="6"> constituitque principes bellatorum in exercitu, et convocavit
          universos in platea portae civitatis, ac locutus est ad cor eorum, dicens :</ab>
        <ab xml:id="d1e2332" n="7"> Viriliter agite, et confortamini : nolite timere, nec paveatis
          regem Assyriorum, et universam multitudinem quae est cum eo : multo enim plures nobiscum
          sunt, quam cum illo.</ab>
        <ab xml:id="d1e2335" n="8"> Cum illo enim est brachium carneum : nobiscum Dominus Deus
          noster, qui auxiliator est noster, pugnatque pro nobis. Confortatusque est populus
          hujuscemodi verbis Ezechiae regis Juda.<pc ana="#pilcrow"/>
        </ab>
        <ab xml:id="d1e2339" n="9"> Quae postquam gesta sunt, misit Sennacherib rex Assyriorum
          servos suos in Jerusalem (ipse enim cum universo exercitu obsidebat Lachis) ad Ezechiam
          regem Juda, et ad omnem populum qui erat in urbe, dicens :</ab>
        <ab xml:id="d1e2342" n="10"> Haec dicit Sennacherib rex Assyriorum : In quo habentes
          fiduciam sedetis obsessi in Jerusalem ?</ab>
        <ab xml:id="d1e2345" n="11"> num Ezechias decipit vos, ut tradat morti in fame et siti,
          affirmans quod Dominus Deus vester liberet vos de manu regis Assyriorum ?</ab>
        <ab xml:id="d1e2349" n="12"> Numquid non iste est Ezechias, qui destruxit excelsa illius, et
          altaria, et praecepit Juda et Jerusalem, dicens : Coram altari uno adorabitis, et in ipso
          comburetis incensum ?</ab>
        <ab xml:id="d1e2352" n="13"> an ignoratis quae ego fecerim, et patres mei, cunctis terrarum
          populis ? numquid praevaluerunt dii gentium, omniumque terrarum, liberare regionem suam de
          manu mea ?</ab>
        <ab xml:id="d1e2355" n="14"> Quis est de universis diis gentium, quas vastaverunt patres
          mei, qui potuerit eruere populum suum de manu mea, ut possit etiam Deus vester eruere vos
          de hac manu ?</ab>
        <ab xml:id="d1e2358" n="15"> non vos ergo decipiat Ezechias, nec vana persuasione deludat,
          neque credatis ei. Si enim nullus potuit deus cunctarum gentium atque regnorum liberare
          populum suum de manu mea, et de manu patrum meorum, consequenter nec Deus vester poterit
          eruere vos de manu mea.</ab>
        <ab xml:id="d1e2361" n="16"> Sed et alia multa locuti sunt servi ejus contra Dominum Deum,
          et contra Ezechiam servum ejus.</ab>
        <ab xml:id="d1e2364" n="17"> Epistolas quoque scripsit plenas blasphemiae in Dominum Deum
          Israël, et locutus est adversus eum : Sicut dii gentium ceterarum non potuerunt liberare
          populum suum de manu mea, sic et Deus Ezechiae eruere non poterit populum suum de manu
          ista.</ab>
        <ab xml:id="d1e2368" n="18"> Insuper et clamore magno, lingua judaica, contra populum qui
          sedebat in muris Jerusalem, personabat, ut terreret eos, et caperet civitatem.</ab>
        <ab xml:id="d1e2371" n="19"> Locutusque est contra Deum Jerusalem, sicut adversum deos
          populorum terrae, opera manuum hominum.</ab>
        <ab xml:id="d1e2374" n="20"> Oraverunt igitur Ezechias rex, et Isaias filius Amos prophetes,
          adversum hanc blasphemiam, ac vociferati sunt usque in caelum.</ab>
        <ab xml:id="d1e2377" n="21"> Et misit Dominus angelum, qui percussit omnem virum robustum,
          et bellatorem, et principem exercitus regis Assyriorum : reversusque est cum ignominia in
          terram suam. Cumque ingressus esset domum dei sui, filii qui egressi fuerant de utero ejus
          interfecerunt eum gladio.</ab>
        <ab xml:id="d1e2380" n="22"> Salvavitque Dominus Ezechiam et habitatores Jerusalem de manu
          Sennacherib regis Assyriorum, et de manu omnium, et praestitit eis quietem per
          circuitum.</ab>
        <ab xml:id="d1e2383" n="23"> Multi etiam deferebant hostias et sacrificia Domino in
          Jerusalem, et munera Ezechiae regi Juda : qui exaltatus est post haec coram cunctis
            gentibus.<pc ana="#pilcrow"/>
        </ab>
        <ab xml:id="d1e2388" n="24"> In diebus illis aegrotavit Ezechias usque ad mortem, et oravit
          Dominum : exaudivitque eum, et dedit ei signum.</ab>
        <ab xml:id="d1e2391" n="25"> Sed non juxta beneficia quae acceperat, retribuit, quia
          elevatum est cor ejus : et facta est contra eum ira, et contra Judam et Jerusalem.</ab>
        <ab xml:id="d1e2394" n="26"> Humiliatusque est postea, eo quod exaltatum fuisset cor ejus,
          tam ipse quam habitatores Jerusalem : et idcirco non venit super eos ira Domini in diebus
          Ezechiae.</ab>
        <ab xml:id="d1e2397" n="27"> Fuit autem Ezechias dives, et inclytus valde, et thesauros sibi
          plurimos congregavit argenti, et auri, et lapidis pretiosi, aromatum, et armorum universi
          generis, et vasorum magni pretii.</ab>
        <ab xml:id="d1e2400" n="28"> Apothecas quoque frumenti, vini, et olei, et praesepia omnium
          jumentorum, caulasque pecorum,</ab>
        <ab xml:id="d1e2403" n="29"> et urbes aedificavit sibi : habebat quippe greges ovium et
          armentorum innumerabiles, eo quod dedisset ei Dominus substantiam multam nimis.</ab>
        <ab xml:id="d1e2407" n="30"> Ipse est Ezechias, qui obturavit superiorem fontem aquarum
          Gihon, et avertit eas subter ad occidentem urbis David : in omnibus operibus suis fecit
          prospere quae voluit.</ab>
        <ab xml:id="d1e2410" n="31"> Attamen in legatione principum Babylonis, qui missi fuerant ad
          eum ut interrogarent de portento quod acciderat super terram, dereliquit eum Deus ut
          tentaretur, et nota fierent omnia quae erant in corde ejus.</ab>
        <ab xml:id="d1e2413" n="32"> Reliqua autem sermonum Ezechiae, et misericordiarum ejus,
          scripta sunt in visione Isaiae filii Amos prophetae, et in libro regum Juda et
          Israël.</ab>
        <ab xml:id="d1e2416" n="33"> Dormivitque Ezechias cum patribus suis, et sepelierunt eum
          super sepulchra filiorum David : et celebravit ejus exequias universus Juda, et omnes
          habitatores Jerusalem : regnavitque Manasses filius ejus pro eo.</ab>
      </div>
      <div xml:id="d1e2420" type="chap" n="33">
        <ab xml:id="d1e2422" n="1"> Duodecim annorum erat Manasses cum regnare coepisset, et
          quinquaginta quinque annis regnavit in Jerusalem.</ab>
        <ab xml:id="d1e2425" n="2"> Fecit autem malum coram Domino, juxta abominationes gentium quas
          subvertit Dominus coram filiis Israël :</ab>
        <ab xml:id="d1e2428" n="3"> et conversus instauravit excelsa quae demolitus fuerat Ezechias
          pater ejus : construxitque aras Baalim, et fecit lucos, et adoravit omnem militiam caeli,
          et coluit eam.</ab>
        <ab xml:id="d1e2431" n="4"> Aedificavit quoque altaria in domo Domini, de qua dixerat
          Dominus : In Jerusalem erit nomen meum in aeternum.</ab>
        <ab xml:id="d1e2434" n="5"> Aedificavit autem ea cuncto exercitui caeli in duobus atriis
          domus Domini.</ab>
        <ab xml:id="d1e2438" n="6"> Transireque fecit filios suos per ignem in valle Benennom :
          observabat somnia, sectabatur auguria, maleficis artibus inserviebat, habebat secum magos
          et incantatores, multaque mala operatus est coram Domino ut irritaret eum.</ab>
        <ab xml:id="d1e2441" n="7"> Sculptile quoque et conflatile signum posuit in domo Dei, de qua
          locutus est Deus ad David, et ad Salomonem filium ejus, dicens : In domo hac, et in
          Jerusalem quam elegi de cunctis tribubus Israël, ponam nomen meum in sempiternum.</ab>
        <ab xml:id="d1e2444" n="8"> Et moveri non faciam pedem Israël de terra quam tradidi patribus
          eorum : ita dumtaxat si custodierint facere quae praecepi eis, cunctamque legem, et
          caeremonias atque judicia, per manum Moysi.</ab>
        <ab xml:id="d1e2447" n="9"> Igitur Manasses seduxit Judam, et habitatores Jerusalem, ut
          facerent malum super omnes gentes quas subverterat Dominus a facie filiorum Israël.</ab>
        <ab xml:id="d1e2450" n="10"> Locutusque est Dominus ad eum, et ad populum illius, et
          attendere noluerunt.</ab>
        <ab xml:id="d1e2453" n="11"> Idcirco superinduxit eis principes exercitus regis Assyriorum :
          ceperuntque Manassen, et vinctum catenis atque compedibus duxerunt in Babylonem.<pc
            ana="#pilcrow"/>
        </ab>
        <ab xml:id="d1e2458" n="12"> Qui postquam coangustatus est, oravit Dominum Deum suum : et
          egit poenitentiam valde coram Deo patrum suorum.</ab>
        <ab xml:id="d1e2461" n="13"> Deprecatusque est eum, et obsecravit intente : et exaudivit
          orationem ejus, reduxitque eum Jerusalem in regnum suum, et cognovit Manasses quod Dominus
          ipse esset Deus.</ab>
        <ab xml:id="d1e2464" n="14"> Post haec aedificavit murum extra civitatem David ad occidentem
          Gihon in convalle, ab introitu portae piscium per circuitum usque ad Ophel, et exaltavit
          illum vehementer : constituitque principes exercitus in cunctis civitatibus Juda munitis
          :</ab>
        <ab xml:id="d1e2467" n="15"> et abstulit deos alienos, et simulacrum de domo Domini : aras
          quoque, quas fecerat in monte domus Domini et in Jerusalem : et projecit omnia extra
          urbem.</ab>
        <ab xml:id="d1e2470" n="16"> Porro instauravit altare Domini, et immolavit super illud
          victimas, et pacifica, et laudem : praecepitque Judae ut serviret Domino Deo Israël.</ab>
        <ab xml:id="d1e2473" n="17"> Attamen adhuc populus immolabat in excelsis Domino Deo
          suo.</ab>
        <ab xml:id="d1e2477" n="18"> Reliqua autem gestorum Manasse, et obsecratio ejus ad Deum
          suum, verba quoque videntium qui loquebantur ad eum in nomine Domini Dei Israël,
          continentur in sermonibus regum Israël.</ab>
        <ab xml:id="d1e2480" n="19"> Oratio quoque ejus et exauditio, et cuncta peccata atque
          contemptus, loca etiam in quibus aedificavit excelsa, et fecit lucos et statuas antequam
          ageret poenitentiam, scripta sunt in sermonibus Hozai.</ab>
        <ab xml:id="d1e2483" n="20"> Dormivit ergo Manasses cum patribus suis, et sepelierunt eum in
          domo sua : regnavitque pro eo filius ejus Amon.<pc ana="#pilcrow"/>
        </ab>
        <ab xml:id="d1e2487" n="21"> Viginti duorum annorum erat Amon cum regnare coepisset, et
          duobus annis regnavit in Jerusalem.</ab>
        <ab xml:id="d1e2490" n="22"> Fecitque malum in conspectu Domini, sicut fecerat Manasses
          pater ejus : et cunctis idolis quae Manasses fuerat fabricatus, immolavit atque
          servivit.</ab>
        <ab xml:id="d1e2493" n="23"> Et non est reveritus faciem Domini, sicut reveritus est
          Manasses pater ejus, et multo majora deliquit.</ab>
        <ab xml:id="d1e2497" n="24"> Cumque conjurassent adversus eum servi sui, interfecerunt eum
          in domo sua.</ab>
        <ab xml:id="d1e2500" n="25"> Porro reliqua populi multitudo, caesis iis qui Amon
          percusserant, constituit regem Josiam filium ejus pro eo.</ab>
      </div>
      <div xml:id="d1e2504" type="chap" n="34">
        <ab xml:id="d1e2506" n="1"> Octo annorum erat Josias cum regnare coepisset, et triginta et
          uno anno regnavit in Jerusalem.</ab>
        <ab xml:id="d1e2509" n="2"> Fecitque quod erat rectum in conspectu Domini, et ambulavit in
          viis David patris sui : non declinavit neque ad dextram, neque ad sinistram.</ab>
        <ab xml:id="d1e2512" n="3"> Octavo autem anno regni sui, cum adhuc esset puer, coepit
          quaerere Deum patris sui David : et duodecimo anno postquam regnare coeperat, mundavit
          Judam et Jerusalem ab excelsis, et lucis, simulacrisque et sculptilibus.</ab>
        <ab xml:id="d1e2515" n="4"> Destruxeruntque coram eo aras Baalim, et simulacra quae
          superposita fuerant, demoliti sunt : lucos etiam et sculptilia succidit atque comminuit,
          et super tumulos eorum qui eis immolare consueverant, fragmenta dispersit.</ab>
        <ab xml:id="d1e2518" n="5"> Ossa praeterea sacerdotum combussit in altaribus idolorum,
          mundavitque Judam et Jerusalem.</ab>
        <ab xml:id="d1e2522" n="6"> Sed et in urbibus Manasse, et Ephraim, et Simeon, usque
          Nephthali, cuncta subvertit.</ab>
        <ab xml:id="d1e2525" n="7"> Cumque altaria dissipasset, et lucos et sculptilia contrivisset
          in frustra, cunctaque delubra demolitus esset de universa terra Israël, reversus est in
          Jerusalem.</ab>
        <ab xml:id="d1e2528" n="8"> Igitur anno octavodecimo regni sui, mundata jam terra et templo
          Domini, misit Saphan filium Eseliae, et Maasiam principem civitatis, et Joha filium
          Joachaz a commentariis, ut instaurarent domum Domini Dei sui.</ab>
        <ab xml:id="d1e2531" n="9"> Qui venerunt ad Helciam sacerdotem magnum : acceptamque ab eo
          pecuniam quae illata fuerat in domum Domini, et quam congregaverant Levitae, et janitores
          de Manasse, et Ephraim, et universis reliquiis Israël, ab omni quoque Juda, et Benjamin,
          et habitatoribus Jerusalem,</ab>
        <ab xml:id="d1e2534" n="10"> tradiderunt in manibus eorum qui praeerant operariis in domo
          Domini, ut instaurarent templum, et infirma quaeque sarcirent.</ab>
        <ab xml:id="d1e2537" n="11"> At illi dederunt eam artificibus et caementariis, ut emerent
          lapides de lapicidinis, et ligna ad commissuras aedificii, et ad contignationem domorum
          quas destruxerant reges Juda.</ab>
        <ab xml:id="d1e2541" n="12"> Qui fideliter cuncta faciebant. Erant autem praepositi
          operantium Jahath et Abdias de filiis Merari, Zacharias et Mosollam de filiis Caath, qui
          urgebant opus : omnes Levitae scientes organis canere.</ab>
        <ab xml:id="d1e2544" n="13"> Super eos vero qui ad diversos usus onera portabant, erant
          scribae, et magistri de Levitis, janitores.<pc ana="#pilcrow"/>
        </ab>
        <ab xml:id="d1e2548" n="14"> Cumque efferrent pecuniam quae illata fuerat in templum Domini,
          reperit Helcias sacerdos librum legis Domini per manum Moysi.</ab>
        <ab xml:id="d1e2551" n="15"> Et ait ad Saphan scribam : Librum legis inveni in domo Domini :
          et tradidit ei.</ab>
        <ab xml:id="d1e2554" n="16"> At ille intulit volumen ad regem, et nuntiavit ei, dicens :
          Omnia quae dedisti in manu servorum tuorum, ecce complentur.</ab>
        <ab xml:id="d1e2557" n="17"> Argentum quod repertum est in domo Domini, conflaverunt,
          datumque est praefectis artificum, et diversa opera fabricantium.</ab>
        <ab xml:id="d1e2561" n="18"> Praeterea tradidit mihi Helcias sacerdos hunc librum. Quem cum
          rege praesente recitasset,</ab>
        <ab xml:id="d1e2564" n="19"> audissetque ille verba legis, scidit vestimenta sua :</ab>
        <ab xml:id="d1e2567" n="20"> et praecepit Helciae, et Ahicam filio Saphan, et Abdon filio
          Micha, Saphan quoque scribae, et Asaae servo regis, dicens :</ab>
        <ab xml:id="d1e2570" n="21"> Ite, et orate Dominum pro me, et pro reliquiis Israël et Juda,
          super universis sermonibus libri istius, qui repertus est : magnus enim furor Domini
          stillavit super nos, eo quod non custodierint patres nostri verba Domini ut facerent omnia
          quae scripta sunt in isto volumine.</ab>
        <ab xml:id="d1e2573" n="22"> Abiit ergo Helcias, et hi qui simul a rege missi fuerant, ad
          Oldam prophetidem, uxorem Sellum filii Thecuath filii Hasra custodis vestium, quae
          habitabat in Jerusalem in Secunda : et locuti sunt ei verba quae supra narravimus.</ab>
        <ab xml:id="d1e2576" n="23"> At illa respondit eis : Haec dicit Dominus Deus Israël : Dicite
          viro qui misit vos ad me :</ab>
        <ab xml:id="d1e2580" n="24"> Haec dicit Dominus : Ecce ego inducam mala super locum istum et
          super habitatores ejus, cunctaque maledicta quae scripta sunt in libro hoc, quem legerunt
          coram rege Juda.</ab>
        <ab xml:id="d1e2583" n="25"> Quia dereliquerunt me, et sacrificaverunt diis alienis, ut me
          ad iracundiam provocarent in cunctis operibus manuum suarum, idcirco stillabit furor meus
          super locum istum, et non extinguetur.</ab>
        <ab xml:id="d1e2586" n="26"> Ad regem autem Juda, qui misit vos pro Domino deprecando, sic
          loquimini : Haec dicit Dominus Deus Israël : Quoniam audisti verba voluminis,</ab>
        <ab xml:id="d1e2589" n="27"> atque emollitum est cor tuum, et humiliatus es in conspectu Dei
          super his quae dicta sunt contra locum hunc et habitatores Jerusalem, reveritusque faciem
          meam scidisti vestimenta tua, et flevisti coram me : ego quoque exaudivi te, dicit
          Dominus.</ab>
        <ab xml:id="d1e2592" n="28"> Jam enim colligam te ad patres tuos, et infereris in sepulchrum
          tuum in pace : nec videbunt oculi tui omne malum quod ego inducturus sum super locum
          istum, et super habitatores ejus. Retulerunt itaque regi cuncta quae dixerat.<pc
            ana="#pilcrow"/>
        </ab>
        <ab xml:id="d1e2596" n="29"> At ille convocatis universis majoribus natu Juda et
          Jerusalem,</ab>
        <ab xml:id="d1e2600" n="30"> ascendit in domum Domini, unaque omnes viri Juda et habitatores
          Jerusalem, sacerdotes et Levitae, et cunctus populus a minimo usque ad maximum. Quibus
          audientibus in domo Domini, legit rex omnia verba voluminis :</ab>
        <ab xml:id="d1e2603" n="31"> et stans in tribunali suo, percussit foedus coram Domino ut
          ambularet post eum, et custodiret praecepta, et testimonia, et justificationes ejus in
          toto corde suo, et in tota anima sua, faceretque quae scripta sunt in volumine illo, quod
          legerat.</ab>
        <ab xml:id="d1e2606" n="32"> Adjuravit quoque super hoc omnes qui reperti fuerant in
          Jerusalem et Benjamin : et fecerunt habitatores Jerusalem juxta pactum Domini Dei patrum
          suorum.</ab>
        <ab xml:id="d1e2609" n="33"> Abstulit ergo Josias cunctas abominationes de universis
          regionibus filiorum Israël : et fecit omnes qui residui erant in Israël, servire Domino
          Deo suo. Cunctis diebus ejus non recesserunt a Domino Deo patrum suorum.</ab>
      </div>
      <div xml:id="d1e2613" type="chap" n="35">
        <ab xml:id="d1e2615" n="1"> Fecit autem Josias in Jerusalem Phase Domino, quod immolatum est
          quartadecima die mensis primi :</ab>
        <ab xml:id="d1e2618" n="2"> et constituit sacerdotes in officiis suis, hortatusque est eos
          ut ministrarent in domo Domini :</ab>
        <ab xml:id="d1e2621" n="3"> Levitis quoque, ad quorum eruditionem omnis Israël
          sanctificabatur Domino, locutus est : Ponite arcam in sanctuario templi, quod aedificavit
          Salomon filius David rex Israël, nequaquam enim eam ultra portabitis : nunc autem
          ministrate Domino Deo vestro, et populo ejus Israël.</ab>
        <ab xml:id="d1e2624" n="4"> Et praeparate vos per domos et cognationes vestras in
          divisionibus singulorum, sicut praecepit David rex Israël, et descripsit Salomon filius
          ejus.</ab>
        <ab xml:id="d1e2627" n="5"> Et ministrate in sanctuario per familias turmasque
          Leviticas,</ab>
        <ab xml:id="d1e2631" n="6"> et sanctificati immolate Phase : fratres etiam vestros, ut
          possint juxta verba quae locutus est Dominus in manu Moysi facere, praeparate.</ab>
        <ab xml:id="d1e2634" n="7"> Dedit praeterea Josias omni populo qui ibi fuerat inventus in
          solemnitate Phase, agnos et haedos de gregibus et reliqui pecoris triginta millia, boum
          quoque tria millia : haec de regis universa substantia.</ab>
        <ab xml:id="d1e2637" n="8"> Duces quoque ejus sponte quod voverant, obtulerunt, tam populo
          quam sacerdotibus et Levitis. Porro Helcias, et Zacharias, et Jahiel principes domus
          Domini dederunt sacerdotibus ad faciendum Phase pecora commixtim duo millia sexcenta, et
          boves trecentos.</ab>
        <ab xml:id="d1e2640" n="9"> Chonenias autem, et Semeias, etiam Nathanaël fratres ejus,
          necnon Hasabias, et Jehiel, et Jozabad principes Levitarum, dederunt ceteris Levitis ad
          celebrandum Phase quinque millia pecorum, et boves quingentos.</ab>
        <ab xml:id="d1e2643" n="10"> Praeparatumque est ministerium, et steterunt sacerdotes in
          officio suo : Levitae quoque in turmis, juxta regis imperium.</ab>
        <ab xml:id="d1e2646" n="11"> Et immolatum est Phase : asperseruntque sacerdotes manu sua
          sanguinem, et Levitae detraxerunt pelles holocaustorum :</ab>
        <ab xml:id="d1e2650" n="12"> et separaverunt ea ut darent per domos et familias singulorum,
          et offerrentur Domino, sicut scriptum est in libro Moysi : de bobus quoque fecerunt
          similiter.</ab>
        <ab xml:id="d1e2653" n="13"> Et assaverunt Phase super ignem, juxta quod in lege scriptum
          est : pacificas vero hostias coxerunt in lebetibus, et cacabis, et ollis, et festinato
          distribuerunt universae plebi :</ab>
        <ab xml:id="d1e2656" n="14"> sibi autem et sacerdotibus postea paraverunt, nam in oblatione
          holocaustorum et adipum usque ad noctem sacerdotes fuerunt occupati, unde Levitae sibi et
          sacerdotibus filiis Aaron paraverunt novissimis.</ab>
        <ab xml:id="d1e2659" n="15"> Porro cantores filii Asaph stabant in ordine suo, juxta
          praeceptum David, et Asaph, et Heman, et Idithun prophetarum regis : janitores vero per
          portas singulas observabant, ita ut nec puncto quidem discederent a ministerio : quam ob
          rem et fratres eorum Levitae paraverunt eis cibos.</ab>
        <ab xml:id="d1e2662" n="16"> Omnis igitur cultura Domini rite completa est in die illa, ut
          facerent Phase, et offerrent holocausta super altare Domini, juxta praeceptum regis
          Josiae.</ab>
        <ab xml:id="d1e2665" n="17"> Feceruntque filii Israël, qui reperti fuerant ibi, Phase in
          tempore illo, et solemnitatem azymorum septem diebus.</ab>
        <ab xml:id="d1e2669" n="18"> Non fuit Phase simile huic in Israël a diebus Samuelis
          prophetae : sed nec quisquam de cunctis regibus Israël fecit Phase sicut Josias,
          sacerdotibus, et Levitis, et omni Judae et Israël qui repertus fuerat, et habitantibus in
          Jerusalem.</ab>
        <ab xml:id="d1e2672" n="19"> Octavodecimo anno regni Josiae hoc Phase celebratum est.<pc
            ana="#pilcrow"/>
        </ab>
        <ab xml:id="d1e2676" n="20"> Postquam instauraverat Josias templum, ascendit Nechao rex
          Aegypti ad pugnandum in Charcamis juxta Euphraten : et processit in occursum ejus
          Josias.</ab>
        <ab xml:id="d1e2679" n="21"> At ille, missis ad eum nuntiis, ait : Quid mihi et tibi est,
          rex Juda ? non adversum te hodie venio, sed contra aliam pugno domum, ad quam me Deus
          festinato ire praecepit : desine adversum Deum facere, qui mecum est, ne interficiat
          te.</ab>
        <ab xml:id="d1e2682" n="22"> Noluit Josias reverti, sed praeparavit contra eum bellum, nec
          acquievit sermonibus Nechao ex ore Dei : verum perrexit ut dimicaret in campo
          Mageddo.</ab>
        <ab xml:id="d1e2685" n="23"> Ibique vulneratus a sagittariis, dixit pueris suis : Educite me
          de praelio, quia oppido vulneratus sum.</ab>
        <ab xml:id="d1e2689" n="24"> Qui transtulerunt eum de curru in alterum currum, qui
          sequebatur eum more regio, et asportaverunt eum in Jerusalem : mortuusque est, et sepultus
          in mausoleo patrum suorum, et universus Juda et Jerusalem luxerunt eum.</ab>
        <ab xml:id="d1e2692" n="25"> Jeremias maxime : cujus omnes cantores atque cantatrices, usque
          in praesentem diem, lamentationes super Josiam replicant, et quasi lex obtinuit in Israël
          : Ecce scriptum fertur in lamentationibus.</ab>
        <ab xml:id="d1e2695" n="26"> Reliqua autem sermonum Josiae, et misericordiarum ejus, quae
          lege praecepta sunt Domini,</ab>
        <ab xml:id="d1e2698" n="27"> opera quoque illius prima et novissima, scripta sunt in libro
          regum Juda et Israël.</ab>
      </div>
      <div xml:id="d1e2703" type="chap" n="36">
        <ab xml:id="d1e2705" n="1"> Tulit ergo populus terrae Joachaz filium Josiae, et constituit
          regem pro patre suo in Jerusalem.</ab>
        <ab xml:id="d1e2708" n="2"> Viginti trium annorum erat Joachaz cum regnare coepisset, et
          tribus mensibus regnavit in Jerusalem.</ab>
        <ab xml:id="d1e2711" n="3"> Amovit autem eum rex Aegypti cum venisset in Jerusalem, et
          condemnavit terram centum talentis argenti, et talento auri.</ab>
        <ab xml:id="d1e2714" n="4"> Constituitque pro eo regem Eliakim fratrem ejus super Judam et
          Jerusalem, et vertit nomen ejus Joakim : ipsum vero Joachaz tulit secum, et abduxit in
            Aegyptum.<pc ana="#pilcrow"/>
        </ab>
        <ab xml:id="d1e2718" n="5"> Viginti quinque annorum erat Joakim cum regnare coepisset, et
          undecim annis regnavit in Jerusalem : fecitque malum coram Domino Deo suo.</ab>
        <ab xml:id="d1e2722" n="6"> Contra hunc ascendit Nabuchodonosor rex Chaldaeorum, et vinctum
          catenis duxit in Babylonem.</ab>
        <ab xml:id="d1e2725" n="7"> Ad quam et vasa Domini transtulit, et posuit ea in templo
          suo.</ab>
        <ab xml:id="d1e2728" n="8"> Reliqua autem verborum Joakim, et abominationum ejus quas
          operatus est, et quae inventa sunt in eo, continentur in libro regum Juda et Israël.
          Regnavit autem Joachin filius ejus pro eo.<pc ana="#pilcrow"/>
        </ab>
        <ab xml:id="d1e2732" n="9"> Octo annorum erat Joachin cum regnare coepisset, et tribus
          mensibus ac decem diebus regnavit in Jerusalem : fecitque malum in conspectu Domini.</ab>
        <ab xml:id="d1e2735" n="10"> Cumque anni circulus volveretur, misit Nabuchodonosor rex, qui
          adduxerunt eum in Babylonem, asportatis simul pretiosissimis vasis domus Domini. Regem
          vero constituit Sedeciam patruum ejus super Judam et Jerusalem.<pc ana="#pilcrow"/>
        </ab>
        <ab xml:id="d1e2739" n="11"> Viginti et unius anni erat Sedecias cum regnare coepisset, et
          undecim annis regnavit in Jerusalem :</ab>
        <ab xml:id="d1e2743" n="12"> fecitque malum in oculis Domini Dei sui, nec erubuit faciem
          Jeremiae prophetae, loquentis ad se ex ore Domini.</ab>
        <ab xml:id="d1e2746" n="13"> A rege quoque Nabuchodonosor recessit, qui adjuraverat eum per
          Deum : et induravit cervicem suam et cor ut non reverteretur ad Dominum Deum Israël.</ab>
        <ab xml:id="d1e2749" n="14"> Sed et universi principes sacerdotum et populus praevaricati
          sunt inique juxta universas abominationes gentium, et polluerunt domum Domini quam
          sanctificaverat sibi in Jerusalem.</ab>
        <ab xml:id="d1e2752" n="15"> Mittebat autem Dominus Deus patrum suorum ad illos per manum
          nuntiorum suorum de nocte consurgens, et quotidie commonens : eo quod parceret populo et
          habitaculo suo.</ab>
        <ab xml:id="d1e2755" n="16"> At illi subsannabant nuntios Dei, et parvipendebant sermones
          ejus, illudebantque prophetis, donec ascenderet furor Domini in populum ejus, et esset
          nulla curatio.</ab>
        <ab xml:id="d1e2758" n="17"> Adduxit enim super eos regem Chaldaeorum, et interfecit juvenes
          eorum gladio in domo sanctuarii sui : non est misertus adolescentis, et virginis, et
          senis, nec decrepiti quidem, sed omnes tradidit in manibus ejus.</ab>
        <ab xml:id="d1e2762" n="18"> Universaque vasa domus Domini, tam majora quam minora, et
          thesauros templi, et regis, et principum, transtulit in Babylonem.</ab>
        <ab xml:id="d1e2765" n="19"> Incenderunt hostes domum Dei, destruxeruntque murum Jerusalem :
          universas turres combusserunt, et quidquid pretiosum fuerat, demoliti sunt.</ab>
        <ab xml:id="d1e2768" n="20"> Si quis evaserat gladium, ductus in Babylonem servivit regi et
          filiis ejus, donec imperaret rex Persarum,</ab>
        <ab xml:id="d1e2771" n="21"> et compleretur sermo Domini ex ore Jeremiae, et celebraret
          terra sabbata sua : cunctis enim diebus desolationis egit sabbatum usque dum complerentur
          septuaginta anni.<pc ana="#pilcrow"/>
        </ab>
        <ab xml:id="d1e2775" n="22"> Anno autem primo Cyri regis Persarum, ad explendum sermonem
          Domini quem locutus fuerat per os Jeremiae, suscitavit Dominus spiritum Cyri regis
          Persarum : qui jussit praedicari in universo regno suo, etiam per scripturam, dicens
          :</ab>
        <ab xml:id="d1e2778" n="23"> Haec dicit Cyrus rex Persarum : Omnia regna terrae dedit mihi
          Dominus Deus caeli, et ipse praecepit mihi ut aedificarem ei domum in Jerusalem, quae est
          in Judaea : quis ex vobis est in omni populo ejus ? sit Dominus Deus suus cum eo, et
          ascendat.</ab>
      </div>
    </body>
  </text>
</TEI>

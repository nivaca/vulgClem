<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>II Regum</title>
      </titleStmt>
      <publicationStmt>
        <p>Publication Information</p>
      </publicationStmt>
      <sourceDesc>
        <p>Information about the source</p>
      </sourceDesc>
    </fileDesc>
  </teiHeader>
  <text>
    <body>
      <div xml:id="d1e31" type="chap" n="1">
        <ab xml:id="d1e33" n="1">Praevaricatus est autem Moab in Israël, postquam mortuus est
          Achab.</ab>
        <ab xml:id="d1e36" n="2">Ceciditque Ochozias per cancellos coenaculi sui, quod habebat in
          Samaria, et aegrotavit: misitque nuntios, dicens ad eos: Ite, consulite Beelzebub deum
          Accaron, utrum vivere queam de infirmitate mea hac.</ab>
        <ab xml:id="d1e39" n="3">Angelus autem Domini locutus est ad Eliam Thesbiten, dicens : 
          Surge, et ascende in occursum nuntiorum regis Samariae, et dices ad eos: Numquid non est
          Deus in Israël, ut eatis ad consulendum Beelzebub deum Accaron ?</ab>
        <ab xml:id="d1e42" n="4">Quam ob rem haec dicit Dominus: De lectulo, super quem
          ascendisti, non descendes, sed morte morieris. Et abiit Elias.</ab>
        <ab xml:id="d1e45" n="5">Reversique sunt nuntii ad Ochoziam. Qui dixit eis: Quare reversi
          estis ?</ab>
        <ab xml:id="d1e49" n="6">At illi responderunt ei: Vir occurrit nobis, et dixit ad nos : 
          Ite, et revertimini ad regem qui misit vos, et dicetis ei: Haec dicit Dominus: Numquid
          quia non erat Deus in Israël, mittis ut consulatur Beelzebub deus Accaron? idcirco de
          lectulo, super quem ascendisti, non descendes, sed morte morieris.</ab>
        <ab xml:id="d1e52" n="7">Qui dixit eis: Cujus figurae et habitus est vir ille, qui
          occurrit vobis, et locutus est verba haec ?</ab>
        <ab xml:id="d1e55" n="8">At illi dixerunt: Vir pilosus, et zona pellicea accinctus
          renibus. Qui ait: Elias Thesbites est.
        </ab>
        <ab xml:id="d1e59" n="9">Misitque ad eum quinquagenarium principem, et quinquaginta qui
          erant sub eo. Qui ascendit ad eum: sedentique in vertice montis, ait: Homo Dei, rex
          praecepit ut descendas.</ab>
        <ab xml:id="d1e62" n="10"> Respondensque Elias, dixit quinquagenario: Si homo Dei sum,
          descendat ignis de caelo, et devoret te, et quinquaginta tuos. Descendit itaque ignis de
          caelo, et devoravit eum, et quinquaginta qui erant cum eo.</ab>
        <ab xml:id="d1e65" n="11"> Rursumque misit ad eum principem quinquagenarium alterum, et
          quinquaginta cum eo. Qui locutus est illi: Homo Dei, haec dicit rex: Festina,
          descende.</ab>
        <ab xml:id="d1e69" n="12"> Respondens Elias, ait: Si homo Dei ego sum, descendat ignis de
          caelo, et devoret te, et quinquaginta tuos. Descendit ergo ignis de caelo, et devoravit
          illum, et quinquaginta ejus.</ab>
        <ab xml:id="d1e72" n="13"> Iterum misit principem quinquagenarium tertium, et quinquaginta
          qui erant cum eo. Qui cum venisset, curvavit genua contra Eliam, et precatus est eum, et
          ait: Homo Dei, noli despicere animam meam, et animas servorum tuorum qui mecum sunt.</ab>
        <ab xml:id="d1e75" n="14"> Ecce descendit ignis de caelo, et devoravit duos principes
          quinquagenarios primos, et quinquagenos qui cum eis erant: sed nunc obsecro ut miserearis
          animae meae.</ab>
        <ab xml:id="d1e78" n="15"> Locutus est autem angelus Domini ad Eliam, dicens: Descende cum
          eo: ne timeas. Surrexit igitur, et descendit cum eo ad regem,</ab>
        <ab xml:id="d1e81" n="16"> et locutus est ei: Haec dicit Dominus: Quia misisti nuntios ad
          consulendum Beelzebub deum Accaron, quasi non esset Deus in Israël a quo posses
          interrogare sermonem, ideo de lectulo super quem ascendisti, non descendes, sed morte
          morieris.</ab>
        <ab xml:id="d1e84" n="17"> Mortuus est ergo juxta sermonem Domini quem locutus est Elias, et
          regnavit Joram frater ejus pro eo, anno secundo Joram filii Josaphat regis Judae: non
          enim habebat filium.</ab>
        <ab xml:id="d1e88" n="18"> Reliqua autem verborum Ochoziae quae operatus est, nonne haec
          scripta sunt in libro sermonum dierum regum Israël ?</ab>
      </div>
      <div xml:id="d1e92" type="chap" n="2">
        <ab xml:id="d1e94" n="1">Factum est autem cum levare vellet Dominus Eliam per turbinem in
          caelum, ibant Elias et Eliseus de Galgalis.</ab>
        <ab xml:id="d1e97" n="2">Dixitque Elias ad Eliseum: Sede hic, quia Dominus misit me usque
          in Bethel. Cui ait Eliseus: Vivit Dominus, et vivit anima tua, quia non derelinquam te.
          Cumque descendissent Bethel,</ab>
        <ab xml:id="d1e100" n="3">egressi sunt filii prophetarum qui erant in Bethel, ad Eliseum,
          et dixerunt ei: Numquid nosti quia hodie Dominus tollet dominum tuum a te? Qui respondit
         : Et ego novi: silete.</ab>
        <ab xml:id="d1e103" n="4">Dixit autem Elias ad Eliseum: Sede hic, quia Dominus misit me in
          Jericho. Et ille ait: Vivit Dominus, et vivit anima tua, quia non derelinquam te. Cumque
          venissent Jericho,</ab>
        <ab xml:id="d1e106" n="5">accesserunt filii prophetarum qui erant in Jericho, ad Eliseum,
          et dixerunt ei: Numquid nosti quia Dominus hodie tollet dominum tuum a te? Et ait: Et
          ego novi: silete.</ab>
        <ab xml:id="d1e110" n="6">Dixit autem ei Elias: Sede hic, quia Dominus misit me usque ad
          Jordanem. Qui ait: Vivit Dominus, et vivit anima tua, quia non derelinquam te. Ierunt
          igitur ambo pariter,</ab>
        <ab xml:id="d1e113" n="7">et quinquaginta viri de filiis prophetarum secuti sunt eos, qui
          et steterunt e contra, longe: illi autem ambo stabant super Jordanem.</ab>
        <ab xml:id="d1e116" n="8">Tulitque Elias pallium suum, et involvit illud, et percussit
          aquas: quae divisae sunt in utramque partem, et transierunt ambo per siccum.</ab>
        <ab xml:id="d1e119" n="9">Cumque transissent, Elias dixit ad Eliseum: Postula quod vis ut
          faciam tibi, antequam tollar a te. Dixitque Eliseus: Obsecro ut fiat in me duplex
          spiritus tuus.</ab>
        <ab xml:id="d1e122" n="10"> Qui respondit: Rem difficilem postulasti: attamen si videris
          me quando tollar a te, erit tibi quod petisti: si autem non videris, non erit.<pc
            ana="#pilcrow"/>
        </ab>
        <ab xml:id="d1e126" n="11"> Cumque pergerent, et incedentes sermocinarentur, ecce currus
          igneus, et equi ignei diviserunt utrumque: et ascendit Elias per turbinem in caelum.</ab>
        <ab xml:id="d1e130" n="12"> Eliseus autem videbat, et clamabat: Pater mi, pater mi, currus
          Israël, et auriga ejus. Et non vidit eum amplius: apprehenditque vestimenta sua, et
          scidit illa in duas partes.</ab>
        <ab xml:id="d1e133" n="13"> Et levavit pallium Eliae, quod ceciderat ei: reversusque stetit
          super ripam Jordanis,</ab>
        <ab xml:id="d1e136" n="14"> et pallio Eliae, quod ceciderat ei, percussit aquas, et non sunt
          divisae: et dixit: Ubi est Deus Eliae etiam nunc? Percussitque aquas, et divisae sunt
          huc atque illuc, et transiit Eliseus.</ab>
        <ab xml:id="d1e139" n="15"> Videntes autem filii prophetarum qui erant in Jericho e contra,
          dixerunt: Requievit spiritus Eliae super Eliseum. Et venientes in occursum ejus,
          adoraverunt eum proni in terram,</ab>
        <ab xml:id="d1e142" n="16"> dixeruntque illi: Ecce cum servis tuis sunt quinquaginta viri
          fortes qui possunt ire, et quaerere dominum tuum, ne forte tulerit eum spiritus Domini, et
          projecerit eum in unum montium, aut in unam vallium. Qui ait: Nolite mittere.</ab>
        <ab xml:id="d1e145" n="17"> Coëgeruntque eum donec acquiesceret, et diceret: Mittite. Et
          miserunt quinquaginta viros: qui cum quaesissent tribus diebus, non invenerunt.</ab>
        <ab xml:id="d1e149" n="18"> Et reversi sunt ad eum: at ille habitabat in Jericho, et dixit
          eis: Numquid non dixi vobis: Nolite mittere ?</ab>
        <ab xml:id="d1e152" n="19"> Dixerunt quoque viri civitatis ad Eliseum: Ecce habitatio
          civitatis hujus optima est, sicut tu ipse, domine, perspicis: sed aquae pessimae sunt, et
          terra sterilis.</ab>
        <ab xml:id="d1e155" n="20"> At ille ait: Afferte mihi vas novum, et mittite in illud sal.
          Quod cum attulissent,</ab>
        <ab xml:id="d1e158" n="21"> egressus ad fontem aquarum misit in illum sal, et ait: Haec
          dicit Dominus: Sanavi aquas has, et non erit ultra in eis mors, neque sterilitas.</ab>
        <ab xml:id="d1e161" n="22"> Sanatae sunt ergo aquae usque in diem hanc, juxta verbum Elisei
          quod locutus est.</ab>
        <ab xml:id="d1e164" n="23"> Ascendit autem inde in Bethel: cumque ascenderet per viam,
          pueri parvi egressi sunt de civitate, et illudebant ei, dicentes: Ascende calve, ascende
          calve.</ab>
        <ab xml:id="d1e168" n="24"> Qui cum respexisset, vidit eos, et maledixit eis in nomine
          Domini: egressique sunt duo ursi de saltu, et laceraverunt ex eis quadraginta duos
          pueros.</ab>
        <ab xml:id="d1e171" n="25"> Abiit autem inde in montem Carmeli, et inde reversus est in
          Samariam.</ab>
      </div>
      <div xml:id="d1e175" type="chap" n="3">
        <ab xml:id="d1e177" n="1">Joram vero filius Achab regnavit super Israël in Samaria anno
          decimooctavo Josaphat regis Judae: regnavitque duodecim annis.</ab>
        <ab xml:id="d1e180" n="2">Et fecit malum coram Domino, sed non sicut pater suus et mater : 
          tulit enim statuas Baal quas fecerat pater ejus.</ab>
        <ab xml:id="d1e183" n="3">Verumtamen in peccatis Jeroboam filii Nabat, qui peccare fecit
          Israël, adhaesit, nec recessit ab eis.</ab>
        <ab xml:id="d1e186" n="4">Porro Mesa rex Moab nutriebat pecora multa, et solvebat regi
          Israël centum millia agnorum, et centum millia arietum cum velleribus suis.</ab>
        <ab xml:id="d1e189" n="5">Cumque mortuus fuisset Achab, praevaricatus est foedus quod
          habebat cum rege Israël.</ab>
        <ab xml:id="d1e193" n="6">Egressus est igitur rex Joram in die illa de Samaria, et
          recensuit universum Israël.</ab>
        <ab xml:id="d1e196" n="7">Misitque ad Josaphat regem Juda, dicens: Rex Moab recessit a me
         : veni mecum contra eum ad praelium. Qui respondit: Ascendam: qui meus est, tuus est : 
          populus meus, populus tuus, et equi mei, equi tui.</ab>
        <ab xml:id="d1e199" n="8">Dixitque: Per quam viam ascendemus? At ille respondit: Per
          desertum Idumaeae.</ab>
        <ab xml:id="d1e202" n="9">Perrexerunt igitur rex Israël, et rex Juda, et rex Edom, et
          circuierunt per viam septem dierum, nec erat aqua exercitui et jumentis quae sequebantur
          eos.</ab>
        <ab xml:id="d1e205" n="10"> Dixitque rex Israël: Heu! heu! heu! congregavit nos Dominus
          tres reges ut traderet in manus Moab.</ab>
        <ab xml:id="d1e208" n="11"> Et ait Josaphat: Estne hic propheta Domini, ut deprecemur
          Dominum per eum? Et respondit unus de servis regis Israël: Est hic Eliseus filius
          Saphat, qui fundebat aquam super manus Eliae.</ab>
        <ab xml:id="d1e212" n="12"> Et ait Josaphat: Est apud eum sermo Domini. Descenditque ad eum
          rex Israël, et Josaphat rex Juda, et rex Edom.
        </ab>
        <ab xml:id="d1e216" n="13"> Dixit autem Eliseus ad regem Israël: Quid mihi et tibi est ?
          vade ad prophetas patris tui et matris tuae. Et ait illi rex Israël: Quare congregavit
          Dominus tres reges hos ut traderet eos in manus Moab ?</ab>
        <ab xml:id="d1e219" n="14"> Dixitque ad eum Eliseus: Vivit Dominus exercituum, in cujus
          conspectu sto, quod si non vultum Josaphat regis Judae erubescerem, non attendissem quidem
          te, nec respexissem.</ab>
        <ab xml:id="d1e222" n="15"> Nunc autem adducite mihi psaltem. Cumque caneret psaltes, facta
          est super eum manus Domini, et ait : </ab>
        <ab xml:id="d1e225" n="16"> Haec dicit Dominus: Facite alveum torrentis hujus fossas et
          fossas.</ab>
        <ab xml:id="d1e228" n="17"> Haec enim dicit Dominus: Non videbitis ventum, neque pluviam : 
          et alveus iste replebitur aquis, et bibetis vos, et familiae vestrae, et jumenta
          vestra.</ab>
        <ab xml:id="d1e232" n="18"> Parumque est hoc in conspectu Domini: insuper tradet etiam Moab
          in manus vestras.</ab>
        <ab xml:id="d1e235" n="19"> Et percutietis omnem civitatem munitam, et omnem urbem electam,
          et universum lignum fructiferum succidetis, cunctosque fontes aquarum obturabitis, et
          omnem agrum egregium operietis lapidibus.</ab>
        <ab xml:id="d1e238" n="20"> Factum est igitur mane, quando sacrificium offerri solet, et
          ecce aquae veniebant per viam Edom, et repleta est terra aquis.</ab>
        <ab xml:id="d1e241" n="21"> Universi autem Moabitae audientes quod ascendissent reges ut
          pugnarent adversum eos, convocaverunt omnes qui accincti erant balteo desuper, et
          steterunt in terminis.</ab>
        <ab xml:id="d1e244" n="22"> Primoque mane surgentes, et orto jam sole ex adverso aquarum,
          viderunt Moabitae e contra aquas rubras quasi sanguinem,</ab>
        <ab xml:id="d1e247" n="23"> dixeruntque: Sanguis gladii est: pugnaverunt reges contra se,
          et caesi sunt mutuo: nunc perge ad praedam, Moab.</ab>
        <ab xml:id="d1e251" n="24"> Perrexeruntque in castra Israël: porro consurgens Israël,
          percussit Moab: at illi fugerunt coram eis. Venerunt igitur qui vicerant, et percusserunt
          Moab,</ab>
        <ab xml:id="d1e254" n="25"> et civitates destruxerunt: et omnem agrum optimum, mittentes
          singuli lapides, repleverunt: et universos fontes aquarum obturaverunt: et omnia ligna
          fructifera succiderunt, ita ut muri tantum fictiles remanerent: et circumdata est civitas
          a fundibulariis, et magna ex parte percussa.</ab>
        <ab xml:id="d1e257" n="26"> Quod cum vidisset rex Moab, praevaluisse scilicet hostes, tulit
          secum septingentos viros educentes gladium, ut irrumperent ad regem Edom: et non
          potuerunt.</ab>
        <ab xml:id="d1e260" n="27"> Arripiensque filium suum primogenitum, qui regnaturus erat pro
          eo, obtulit holocaustum super murum: et facta est indignatio magna in Israël, statimque
          recesserunt ab eo, et reversi sunt in terram suam.</ab>
      </div>
      <div xml:id="d1e264" type="chap" n="4">
        <ab xml:id="d1e266" n="1">Mulier autem quaedam de uxoribus prophetarum clamabat ad Eliseum,
          dicens: Servus tuus vir meus mortuus est, et tu nosti quia servus tuus fuit timens
          Dominum: et ecce creditor venit ut tollat duos filios meos ad serviendum sibi.</ab>
        <ab xml:id="d1e269" n="2">Cui dixit Eliseus: Quid vis ut faciam tibi? dic mihi, quid
          habes in domo tua? At illa respondit: Non habeo ancilla tua quidquam in domo mea, nisi
          parum olei quo ungar.</ab>
        <ab xml:id="d1e272" n="3">Cui ait: Vade, pete mutuo ab omnibus vicinis tuis vasa vacua non
          pauca,</ab>
        <ab xml:id="d1e275" n="4">et ingredere, et claude ostium tuum cum intrinsecus fueris tu, et
          filii tui: et mitte inde in omnia vasa haec, et cum plena fuerint, tolles.</ab>
        <ab xml:id="d1e278" n="5">Ivit itaque mulier, et clausit ostium super se, et super filios
          suos: illi offerebant vasa, et illa infundebat.</ab>
        <ab xml:id="d1e282" n="6">Cumque plena fuissent vasa, dixit ad filium suum: Affer mihi
          adhuc vas. Et ille respondit: Non habeo. Stetitque oleum.</ab>
        <ab xml:id="d1e285" n="7">Venit autem illa, et indicavit homini Dei. Et ille: Vade,
          inquit, vende oleum, et redde creditori tuo: tu autem, et filii tui vivite de reliquo.<pc
            ana="#pilcrow"/>
        </ab>
        <ab xml:id="d1e289" n="8">Facta est autem quaedam dies, et transibat Eliseus per Sunam : 
          erat autem ibi mulier magna, quae tenuit eum ut comederet panem: cumque frequenter inde
          transiret, divertebat ad eam ut comederet panem.</ab>
        <ab xml:id="d1e292" n="9">Quae dixit ad virum suum: Animadverto quod vir Dei sanctus est
          iste, qui transit per nos frequenter.</ab>
        <ab xml:id="d1e295" n="10"> Faciamus ergo ei coenaculum parvum, et ponamus ei in eo
          lectulum, et mensam, et sellam, et candelabrum, ut cum venerit ad nos, maneat ibi.</ab>
        <ab xml:id="d1e298" n="11"> Facta est ergo dies quaedam, et veniens divertit in coenaculum,
          et requievit ibi.</ab>
        <ab xml:id="d1e302" n="12"> Dixitque ad Giezi puerum suum: Voca Sunamitidem istam. Qui cum
          vocasset eam, et illa stetisset coram eo,</ab>
        <ab xml:id="d1e305" n="13"> dixit ad puerum suum: Loquere ad eam: Ecce, sedule in omnibus
          ministrasti nobis: quid vis ut faciam tibi? numquid habes negotium, et vis ut loquar
          regi, sive principi militiae? Quae respondit: In medio populi mei habito.</ab>
        <ab xml:id="d1e308" n="14"> Et ait: Quid ergo vult ut faciam ei? Dixitque Giezi: Ne
          quaeras: filium enim non habet, et vir ejus senex est.</ab>
        <ab xml:id="d1e311" n="15"> Praecepit itaque ut vocaret eam: quae cum vocata fuisset, et
          stetisset ante ostium,</ab>
        <ab xml:id="d1e314" n="16"> dixit ad eam: In tempore isto, et in hac eadem hora, si vita
          comes fuerit, habebis in utero filium. At illa respondit: Noli quaeso, domine mi vir Dei,
          noli mentiri ancillae tuae.</ab>
        <ab xml:id="d1e317" n="17"> Et concepit mulier, et peperit filium in tempore, et in hora
          eadem, qua dixerat Eliseus.
        </ab>
        <ab xml:id="d1e322" n="18"> Crevit autem puer: et cum esset quaedam dies, et egressus isset
          ad patrem suum, ad messores,</ab>
        <ab xml:id="d1e325" n="19"> ait patri suo: Caput meum doleo, caput meum doleo. At ille
          dixit puero: Tolle, et duc eum ad matrem suam.</ab>
        <ab xml:id="d1e328" n="20"> Qui cum tulisset, et duxisset eum ad matrem suam, posuit eum
          illa super genua sua usque ad meridiem, et mortuus est.</ab>
        <ab xml:id="d1e331" n="21"> Ascendit autem, et collocavit eum super lectulum hominis Dei, et
          clausit ostium: et egressa,</ab>
        <ab xml:id="d1e334" n="22"> vocavit virum suum, et ait: Mitte mecum, obsecro, unum de
          pueris, et asinam, ut excurram usque ad hominem Dei, et revertar.</ab>
        <ab xml:id="d1e337" n="23"> Qui ait illi: Quam ob causam vadis ad eum? hodie non sunt
          calendae, neque sabbatum. Quae respondit: Vadam.</ab>
        <ab xml:id="d1e341" n="24"> Stravitque asinam, et praecepit puero: Mina, et propera: ne
          mihi moram facias in eundo: et hoc age quod praecipio tibi.</ab>
        <ab xml:id="d1e344" n="25"> Profecta est igitur, et venit ad virum Dei in montem Carmeli : 
          cumque vidisset eam vir Dei e contra, ait ad Giezi puerum suum: Ecce Sunamitis illa.</ab>
        <ab xml:id="d1e347" n="26"> Vade ergo in occursum ejus, et dic ei: Recte ne agitur circa
          te, et circa virum tuum, et circa filium tuum? Quae respondit: Recte.</ab>
        <ab xml:id="d1e350" n="27"> Cumque venisset ad virum Dei in montem, apprehendit pedes ejus : 
          et accessit Giezi ut amoveret eam. Et ait homo Dei: Dimitte illam: anima enim ejus in
          amaritudine est, et Dominus celavit a me, et non indicavit mihi.</ab>
        <ab xml:id="d1e353" n="28"> Quae dixit illi: Numquid petivi filium a domino meo? numquid
          non dixi tibi: Ne illudas me ?</ab>
        <ab xml:id="d1e356" n="29"> Et ille ait ad Giezi: Accinge lumbos tuos, et tolle baculum
          meum in manu tua, et vade. Si occurrerit tibi homo, non salutes eum: et si salutaverit te
          quispiam, non respondeas illi: et pones baculum meum super faciem pueri.</ab>
        <ab xml:id="d1e360" n="30"> Porro mater pueri ait: Vivit Dominus, et vivit anima tua, non
          dimittam te. Surrexit ergo, et secutus est eam.</ab>
        <ab xml:id="d1e363" n="31"> Giezi autem praecesserat ante eos, et posuerat baculum super
          faciem pueri, et non erat vox, neque sensus: reversusque est in occursum ejus, et
          nuntiavit ei, dicens: Non surrexit puer.</ab>
        <ab xml:id="d1e366" n="32"> Ingressus est ergo Eliseus domum, et ecce puer mortuus jacebat
          in lectulo ejus : </ab>
        <ab xml:id="d1e369" n="33"> ingressusque clausit ostium super se et super puerum, et oravit
          ad Dominum.</ab>
        <ab xml:id="d1e372" n="34"> Et ascendit, et incubuit super puerum: posuitque os suum super
          os ejus, et oculos suos super oculos ejus, et manus suas super manus ejus: et incurvavit
          se super eum, et calefacta est caro pueri.</ab>
        <ab xml:id="d1e375" n="35"> At ille reversus, deambulavit in domo, semel huc atque illuc : 
          et ascendit, et incubuit super eum: et oscitavit puer septies, aperuitque oculos.</ab>
        <ab xml:id="d1e379" n="36"> At ille vocavit Giezi, et dixit ei: Voca Sunamitidem hanc. Quae
          vocata, ingressa est ad eum. Qui ait: Tolle filium tuum.</ab>
        <ab xml:id="d1e382" n="37"> Venit illa, et corruit ad pedes ejus, et adoravit super terram : 
          tulitque filium suum, et egressa est.
        </ab>
        <ab xml:id="d1e386" n="38"> Et Eliseus reversus est in Galgala. Erat autem fames in terra,
          et filii prophetarum habitabant coram eo. Dixitque uni de pueris suis: Pone ollam
          grandem, et coque pulmentum filiis prophetarum.</ab>
        <ab xml:id="d1e389" n="39"> Et egressus est unus in agrum ut colligeret herbas agrestes : 
          invenitque quasi vitem silvestrem, et collegit ex ea colocynthidas agri, et implevit
          pallium suum, et reversus concidit in ollam pulmenti: nesciebat enim quid esset.</ab>
        <ab xml:id="d1e392" n="40"> Infuderunt ergo sociis ut comederent: cumque gustassent de
          coctione, clamaverunt, dicentes: Mors in olla, vir Dei. Et non potuerunt comedere.</ab>
        <ab xml:id="d1e395" n="41"> At ille: Afferte, inquit, farinam. Cumque tulissent, misit in
          ollam, et ait: Infunde turbae, ut comedant. Et non fuit amplius quidquam amaritudinis in
          olla.</ab>
        <ab xml:id="d1e399" n="42"> Vir autem quidam venit de Baalsalisa deferens viro Dei panes
          primitiarum, viginti panes hordeaceos, et frumentum novum in pera sua. At ille dixit: Da
          populo, ut comedat.</ab>
        <ab xml:id="d1e402" n="43"> Responditque ei minister ejus: Quantum est hoc, ut apponam
          centum viris? Rursum ille ait: Da populo, ut comedat: haec enim dicit Dominus : 
          Comedent, et supererit.</ab>
        <ab xml:id="d1e405" n="44"> Posuit itaque coram eis: qui comederunt, et superfuit juxta
          verbum Domini.</ab>
      </div>
      <div xml:id="d1e409" type="chap" n="5">
        <ab xml:id="d1e411" n="1">Naaman princeps militiae regis Syriae erat vir magnus apud
          dominum suum, et honoratus: per illum enim dedit Dominus salutem Syriae: erat autem vir
          fortis et dives, sed leprosus.</ab>
        <ab xml:id="d1e414" n="2">Porro de Syria egressi fuerant latrunculi, et captivam duxerant
          de terra Israël puellam parvulam, quae erat in obsequio uxoris Naaman : </ab>
        <ab xml:id="d1e417" n="3">quae ait ad dominam suam: Utinam fuisset dominus meus ad
          prophetam qui est in Samaria, profecto curasset eum a lepra quam habet.</ab>
        <ab xml:id="d1e420" n="4">Ingressus est itaque Naaman ad dominum suum, et nuntiavit ei,
          dicens: Sic et sic locuta est puella de terra Israël.</ab>
        <ab xml:id="d1e423" n="5">Dixitque ei rex Syriae: Vade, et mittam litteras ad regem
          Israël. Qui cum profectus esset, et tulisset secum decem talenta argenti, et sex millia
          aureos, et decem mutatoria vestimentorum,</ab>
        <ab xml:id="d1e427" n="6">detulit litteras ad regem Israël in haec verba: Cum acceperis
          epistolam hanc, scito quod miserim ad te Naaman servum meum, ut cures eum a lepra
          sua.</ab>
        <ab xml:id="d1e430" n="7">Cumque legisset rex Israël litteras, scidit vestimenta sua, et
          ait: Numquid deus ego sum, ut occidere possim et vivificare, quia iste misit ad me ut
          curem hominem a lepra sua? animadvertite, et videte quod occasiones quaerat adversum
          me.</ab>
        <ab xml:id="d1e433" n="8">Quod cum audisset Eliseus vir Dei, scidisse videlicet regem
          Israël vestimenta sua, misit ad eum, dicens: Quare scidisti vestimenta tua? veniat ad
          me, et sciat esse prophetam in Israël.</ab>
        <ab xml:id="d1e436" n="9">Venit ergo Naaman cum equis et curribus, et stetit ad ostium
          domus Elisei : </ab>
        <ab xml:id="d1e439" n="10"> misitque ad eum Eliseus nuntium, dicens: Vade, et lavare
          septies in Jordane, et recipiet sanitatem caro tua, atque mundaberis.</ab>
        <ab xml:id="d1e442" n="11"> Iratus Naaman recedebat, dicens: Putabam quod egrederetur ad
          me, et stans invocaret nomen Domini Dei sui, et tangeret manu sua locum leprae, et curaret
          me.</ab>
        <ab xml:id="d1e446" n="12"> Numquid non meliores sunt Abana et Pharphar fluvii Damasci,
          omnibus aquis Israël, ut laver in eis, et munder? Cum ergo vertisset se, et abiret
          indignans,</ab>
        <ab xml:id="d1e449" n="13"> accesserunt ad eum servi sui, et locuti sunt ei: Pater, etsi
          rem grandem dixisset tibi propheta, certe facere debueras: quanto magis quia nunc dixit
          tibi: Lavare, et mundaberis ?</ab>
        <ab xml:id="d1e452" n="14"> Descendit, et lavit in Jordane septies juxta sermonem viri Dei : 
          et restituta est caro ejus sicut caro pueri parvuli, et mundatus est.</ab>
        <ab xml:id="d1e455" n="15"> Reversusque ad virum Dei cum universo comitatu suo, venit, et
          stetit coram eo, et ait: Vere scio quod non sit alius deus in universa terra, nisi tantum
          in Israël. Obsecro itaque ut accipias benedictionem a servo tuo.</ab>
        <ab xml:id="d1e458" n="16"> At ille respondit: Vivit Dominus, ante quem sto, quia non
          accipiam. Cumque vim faceret, penitus non acquievit.</ab>
        <ab xml:id="d1e461" n="17"> Dixitque Naaman: Ut vis: sed, obsecro, concede mihi servo tuo
          ut tollam onus duorum burdonum de terra: non enim faciet ultra servus tuus holocaustum
          aut victimam diis alienis, nisi Domino.</ab>
        <ab xml:id="d1e465" n="18"> Hoc autem solum est, de quo depreceris Dominum pro servo tuo,
          quando ingredietur dominus meus templum Remmon ut adoret: et illo innitente super manum
          meam, si adoravero in templo Remmon, adorante eo in eodem loco, ut ignoscat mihi Dominus
          servo tuo pro hac re.</ab>
        <ab xml:id="d1e468" n="19"> Qui dixit ei: Vade in pace. Abiit ergo ab eo electo terrae
            tempore.
        </ab>
        <ab xml:id="d1e472" n="20"> Dixitque Giezi puer viri Dei: Pepercit dominus meus Naaman Syro
          isti, ut non acciperet ab eo quae attulit: vivit Dominus, quia curram post eum, et
          accipiam ab eo aliquid.</ab>
        <ab xml:id="d1e475" n="21"> Et secutus est Giezi post tergum Naaman: quem cum vidisset ille
          currentem ad se, desiliit de curru in occursum ejus, et ait: Rectene sunt omnia ?</ab>
        <ab xml:id="d1e478" n="22"> Et ille ait: Recte. Dominus meus misit me ad te dicens: Modo
          venerunt ad me duo adolescentes de monte Ephraim, ex filiis prophetarum: da eis talentum
          argenti, et vestes mutatorias duplices.</ab>
        <ab xml:id="d1e481" n="23"> Dixitque Naaman: Melius est ut accipias duo talenta. Et coëgit
          eum, ligavitque duo talenta argenti in duobus saccis, et duplicia vestimenta, et imposuit
          duobus pueris suis, qui et portaverunt coram eo.</ab>
        <ab xml:id="d1e485" n="24"> Cumque venisset jam vesperi, tulit de manu eorum, et reposuit in
          domo, dimisitque viros, et abierunt.</ab>
        <ab xml:id="d1e488" n="25"> Ipse autem ingressus, stetit coram domino suo. Et dixit Eliseus
         : Unde venis, Giezi? Qui respondit: Non ivit servus tuus quoquam.</ab>
        <ab xml:id="d1e491" n="26"> At ille ait: Nonne cor meum in praesenti erat, quando reversus
          est homo de curru suo in occursum tui? nunc igitur accepisti argentum, et accepisti
          vestes ut emas oliveta, et vineas, et oves, et boves, et servos, et ancillas.</ab>
        <ab xml:id="d1e494" n="27"> Sed et lepra Naaman adhaerebit tibi, et semini tuo usque in
          sempiternum. Et egressus est ab eo leprosus quasi nix.</ab>
      </div>
      <div xml:id="d1e499" type="chap" n="6">
        <ab xml:id="d1e501" n="1">Dixerunt autem filii prophetarum ad Eliseum: Ecce locus in quo
          habitamus coram te, angustus est nobis.</ab>
        <ab xml:id="d1e504" n="2">Eamus usque ad Jordanem, et tollant singuli de silva materias
          singulas, ut aedificemus nobis ibi locum ad habitandum. Qui dixit: Ite.</ab>
        <ab xml:id="d1e507" n="3">Et ait unus ex illis: Veni ergo et tu cum servis tuis. Respondit
         : Ego veniam.</ab>
        <ab xml:id="d1e510" n="4">Et abiit cum eis. Cumque venissent ad Jordanem, caedebant
          ligna.</ab>
        <ab xml:id="d1e513" n="5">Accidit autem ut cum unus materiam succidisset, caderet ferrum
          securis in aquam: exclamavitque ille, et ait: Heu! heu! heu! domine mi: et hoc ipsum
          mutuo acceperam.</ab>
        <ab xml:id="d1e517" n="6">Dixit autem homo Dei: Ubi cecidit? At ille monstravit ei locum.
          Praecidit ergo lignum, et misit illuc: natavitque ferrum,</ab>
        <ab xml:id="d1e520" n="7">et ait: Tolle. Qui extendit manum, et tulit illud.<pc
            ana="#pilcrow"/>
        </ab>
        <ab xml:id="d1e524" n="8">Rex autem Syriae pugnabat contra Israël, consiliumque iniit cum
          servis suis, dicens: In loco illo et illo ponamus insidias.</ab>
        <ab xml:id="d1e527" n="9">Misit itaque vir Dei ad regem Israël, dicens: Cave ne transeas
          in locum illum: quia ibi Syri in insidiis sunt.</ab>
        <ab xml:id="d1e530" n="10"> Misit itaque rex Israël ad locum quem dixerat ei vir Dei, et
          praeoccupavit eum, et observavit se ibi non semel neque bis.</ab>
        <ab xml:id="d1e533" n="11"> Conturbatumque est cor regis Syriae pro hac re: et convocatis
          servis suis, ait: Quare non indicatis mihi quis proditor mei sit apud regem Israël ?</ab>
        <ab xml:id="d1e537" n="12"> Dixitque unus servorum ejus: Nequaquam, domine mi rex, sed
          Eliseus propheta qui est in Israël, indicat regi Israël omnia verba quaecumque locutus
          fueris in conclavi tuo.</ab>
        <ab xml:id="d1e540" n="13"> Dixitque eis: Ite, et videte ubi sit, ut mittam, et capiam eum.
          Annuntiaveruntque ei, dicentes: Ecce in Dothan.</ab>
        <ab xml:id="d1e543" n="14"> Misit ergo illuc equos et currus, et robur exercitus: qui cum
          venissent nocte, circumdederunt civitatem.</ab>
        <ab xml:id="d1e546" n="15"> Consurgens autem diluculo minister viri Dei, egressus vidit
          exercitum in circuitu civitatis, et equos et currus: nuntiavitque ei, dicens: Heu! heu
         ! heu! domine mi: quid faciemus ?</ab>
        <ab xml:id="d1e549" n="16"> At ille respondit: Noli timere: plures enim nobiscum sunt,
          quam cum illis.</ab>
        <ab xml:id="d1e552" n="17"> Cumque orasset Eliseus, ait: Domine, aperi oculos hujus, ut
          videat. Et aperuit Dominus oculos pueri, et vidit: et ecce mons plenus equorum et curruum
          igneorum in circuitu Elisei.</ab>
        <ab xml:id="d1e556" n="18"> Hostes vero descenderunt ad eum: porro Eliseus oravit ad
          Dominum, dicens: Percute, obsecro, gentem hanc caecitate. Percussitque eos Dominus ne
          viderent, juxta verbum Elisei.</ab>
        <ab xml:id="d1e559" n="19"> Dixit autem ad eos Eliseus: Non est haec via, neque ista est
          civitas: sequimini me, et ostendam vobis virum quem quaeritis. Duxit ergo eos in Samariam
          : </ab>
        <ab xml:id="d1e562" n="20"> cumque ingressi fuissent in Samariam, dixit Eliseus: Domine,
          aperi oculos istorum, ut videant. Aperuitque Dominus oculos eorum, et viderunt se esse in
          medio Samariae.</ab>
        <ab xml:id="d1e565" n="21"> Dixitque rex Israël ad Eliseum, cum vidisset eos: Numquid
          percutiam eos, pater mi ?</ab>
        <ab xml:id="d1e568" n="22"> At ille ait: Non percuties: neque enim cepisti eos gladio et
          arcu tuo, ut percutias: sed pone panem et aquam coram eis, ut comedant et bibant, et
          vadant ad dominum suum.</ab>
        <ab xml:id="d1e571" n="23"> Appositaque est eis ciborum magna praeparatio, et comederunt et
          biberunt, et dimisit eos, abieruntque ad dominum suum, et ultra non venerunt latrones
          Syriae in terram Israël.
        </ab>
        <ab xml:id="d1e576" n="24"> Factum est autem post haec, congregavit Benadad rex Syriae
          universum exercitum suum, et ascendit, et obsidebat Samariam.</ab>
        <ab xml:id="d1e579" n="25"> Factaque est fames magna in Samaria: et tamdiu obsessa est,
          donec venundaretur caput asini octoginta argenteis, et quarta pars cabi stercoris
          columbarum quinque argenteis.</ab>
        <ab xml:id="d1e582" n="26"> Cumque rex Israël transiret per murum, mulier quaedam exclamavit
          ad eum, dicens: Salva me, domine mi rex.</ab>
        <ab xml:id="d1e585" n="27"> Qui ait: Non te salvat Dominus: unde te possum salvare? de
          area, vel de torculari? Dixitque ad eam rex: Quid tibi vis? Quae respondit : </ab>
        <ab xml:id="d1e588" n="28"> Mulier ista dixit mihi: Da filium tuum, ut comedamus eum hodie,
          et filium meum comedemus cras.</ab>
        <ab xml:id="d1e591" n="29"> Coximus ergo filium meum, et comedimus. Dixique ei die altera : 
          Da filium tuum, ut comedamus eum. Quae abscondit filium suum.</ab>
        <ab xml:id="d1e595" n="30"> Quod cum audisset rex, scidit vestimenta sua, et transibat per
          murum. Viditque omnis populus cilicium quo vestitus erat ad carnem intrinsecus.</ab>
        <ab xml:id="d1e598" n="31"> Et ait rex: Haec mihi faciat Deus, et haec addat, si steterit
          caput Elisei filii Saphat super ipsum hodie.</ab>
        <ab xml:id="d1e601" n="32"> Eliseus autem sedebat in domo sua, et senes sedebant cum eo.
          Praemisit itaque virum: et antequam veniret nuntius ille, dixit ad senes: Numquid scitis
          quod miserit filius homicidae hic, ut praecidatur caput meum? videte ergo: cum venerit
          nuntius, claudite ostium, et non sinatis eum introire: ecce enim sonitus pedum domini
          ejus post eum est.</ab>
        <ab xml:id="d1e604" n="33"> Adhuc illo loquente eis, apparuit nuntius qui veniebat ad eum.
          Et ait: Ecce, tantum malum a Domino est: quid amplius expectabo a Domino ?</ab>
      </div>
      <div xml:id="d1e608" type="chap" n="7">
        <ab xml:id="d1e610" n="1">Dixit autem Eliseus: Audite verbum Domini: Haec dicit Dominus : 
          In tempore hoc cras modius similae uno statere erit, et duo modii hordei statere uno, in
          porta Samariae.</ab>
        <ab xml:id="d1e613" n="2">Respondens unus de ducibus, super cujus manum rex incumbebat,
          homini Dei, ait: Si Dominus fecerit etiam cataractas in caelo, numquid poterit esse quod
          loqueris? Qui ait: Videbis oculis tuis, et inde non comedes.</ab>
        <ab xml:id="d1e616" n="3">Quatuor ergo viri erant leprosi juxta introitum portae: qui
          dixerunt ad invicem: Quid hic esse volumus donec moriamur ?</ab>
        <ab xml:id="d1e619" n="4">sive ingredi voluerimus civitatem, fame moriemur: sive
          manserimus hic, moriendum nobis est: venite ergo, et transfugiamus ad castra Syriae: si
          pepercerint nobis, vivemus: si autem occidere voluerint, nihilominus moriemur.</ab>
        <ab xml:id="d1e622" n="5">Surrexerunt ergo vesperi, ut venirent ad castra Syriae. Cumque
          venissent ad principium castrorum Syriae, nullum ibidem repererunt.</ab>
        <ab xml:id="d1e626" n="6">Siquidem Dominus sonitum audiri fecerat in castris Syriae,
          curruum, et equorum, et exercitus plurimi: dixeruntque ad invicem: Ecce mercede conduxit
          adversum nos rex Israël reges Hethaeorum et Aegyptiorum, et venerunt super nos.</ab>
        <ab xml:id="d1e629" n="7">Surrexerunt ergo, et fugerunt in tenebris, et dereliquerunt
          tentoria sua, et equos et asinos, in castris, fugeruntque animas tantum suas salvare
          cupientes.</ab>
        <ab xml:id="d1e632" n="8">Igitur cum venissent leprosi illi ad principium castrorum,
          ingressi sunt unum tabernaculum, et comederunt et biberunt: tuleruntque inde argentum, et
          aurum, et vestes, et abierunt, et absconderunt: et rursum reversi sunt ad aliud
          tabernaculum, et inde similiter auferentes absconderunt.</ab>
        <ab xml:id="d1e635" n="9">Dixeruntque ad invicem: Non recte facimus: haec enim dies boni
          nuntii est. Si tacuerimus et noluerimus nuntiare usque mane, sceleris arguemur: venite,
          eamus, et nuntiemus in aula regis.</ab>
        <ab xml:id="d1e638" n="10"> Cumque venissent ad portam civitatis, narraverunt eis, dicentes
         : Ivimus ad castra Syriae, et nullum ibidem reperimus hominem, nisi equos et asinos
          alligatos, et fixa tentoria.</ab>
        <ab xml:id="d1e641" n="11"> Ierunt ergo portarii, et nuntiaverunt in palatio regis
          intrinsecus.</ab>
        <ab xml:id="d1e645" n="12"> Qui surrexit nocte, et ait ad servos suos: Dico vobis quid
          fecerint nobis Syri: sciunt quia fame laboramus, et idcirco egressi sunt de castris, et
          latitant in agris, dicentes: Cum egressi fuerint de civitate, capiemus eos vivos, et tunc
          civitatem ingredi poterimus.</ab>
        <ab xml:id="d1e648" n="13"> Respondit autem unus servorum ejus: Tollamus quinque equos qui
          remanserunt in urbe (quia ipsi tantum sunt in universa multitudine Israël, alii enim
          consumpti sunt), et mittentes, explorare poterimus.</ab>
        <ab xml:id="d1e651" n="14"> Adduxerunt ergo duos equos, misitque rex in castra Syrorum,
          dicens: Ite, et videte.</ab>
        <ab xml:id="d1e654" n="15"> Qui abierunt post eos usque ad Jordanem: ecce autem omnis via
          plena erat vestibus et vasis quae projecerant Syri cum turbarentur: reversique nuntii
          indicaverunt regi.</ab>
        <ab xml:id="d1e657" n="16"> Et egressus populus diripuit castra Syriae: factusque est
          modius similae statere uno, et duo modii hordei statere uno, juxta verbum Domini.</ab>
        <ab xml:id="d1e660" n="17"> Porro rex ducem illum, in cujus manu incumbebat, constituit ad
          portam: quem conculcavit turba in introitu portae, et mortuus est, juxta quod locutus
          fuerat vir Dei, quando descenderat rex ad eum.</ab>
        <ab xml:id="d1e664" n="18"> Factumque est secundum sermonem viri Dei quem dixerat regi,
          quando ait: Duo modii hordei statere uno erunt, et modius similae statere uno, hoc eodem
          tempore cras in porta Samariae : </ab>
        <ab xml:id="d1e667" n="19"> quando responderat dux ille viro Dei, et dixerat: Etiamsi
          Dominus fecerit cataractas in caelo, numquid poterit fieri quod loqueris? Et dixit ei : 
          Videbis oculis tuis, et inde non comedes.</ab>
        <ab xml:id="d1e670" n="20"> Evenit ergo ei sicut praedictum fuerat, et conculcavit eum
          populus in porta, et mortuus est.</ab>
      </div>
      <div xml:id="d1e674" type="chap" n="8">
        <ab xml:id="d1e676" n="1">Eliseus autem locutus est ad mulierem cujus vivere fecerat
          filium, dicens: Surge, vade tu et domus tua, et peregrinare ubicumque repereris: vocavit
          enim Dominus famem, et veniet super terram septem annis.</ab>
        <ab xml:id="d1e679" n="2">Quae surrexit, et fecit juxta verbum hominis Dei: et vadens cum
          domo sua, peregrinata est in terra Philisthiim diebus multis.</ab>
        <ab xml:id="d1e682" n="3">Cumque finiti essent anni septem, reversa est mulier de terra
          Philisthiim: et egressa est ut interpellaret regem pro domo sua, et pro agris suis.</ab>
        <ab xml:id="d1e685" n="4">Rex autem loquebatur cum Giezi puero viri Dei, dicens: Narra
          mihi omnia magnalia quae fecit Eliseus.</ab>
        <ab xml:id="d1e688" n="5">Cumque ille narraret regi quomodo mortuum suscitasset, apparuit
          mulier cujus vivificaverat filium, clamans ad regem pro domo sua, et pro agris suis.
          Dixitque Giezi: Domine mi rex, haec est mulier, et hic est filius ejus quem suscitavit
          Eliseus.</ab>
        <ab xml:id="d1e692" n="6">Et interrogavit rex mulierem: quae narravit ei. Deditque ei rex
          eunuchum unum, dicens: Restitue ei omnia quae sua sunt, et universos reditus agrorum, a
          die qua reliquit terram usque ad praesens.
        </ab>
        <ab xml:id="d1e696" n="7">Venit quoque Eliseus Damascum, et Benadad rex Syriae aegrotabat : 
          nuntiaveruntque ei, dicentes: Venit vir Dei huc.</ab>
        <ab xml:id="d1e699" n="8">Et ait rex ad Hazaël: Tolle tecum munera, et vade in occursum
          viri Dei, et consule Dominum per eum, dicens: Si evadere potero de infirmitate mea hac
          ?</ab>
        <ab xml:id="d1e702" n="9">Ivit igitur Hazaël in occursum ejus, habens secum munera, et
          omnia bona Damasci, onera quadraginta camelorum. Cumque stetisset coram eo, ait: Filius
          tuus Benadad rex Syriae misit me ad te, dicens: Si sanari potero de infirmitate mea hac
          ?</ab>
        <ab xml:id="d1e705" n="10"> Dixitque ei Eliseus: Vade, dic ei: Sanaberis: porro ostendit
          mihi Dominus quia morte morietur.</ab>
        <ab xml:id="d1e708" n="11"> Stetique cum eo, et conturbatus est usque ad suffusionem vultus
         : flevitque vir Dei.</ab>
        <ab xml:id="d1e712" n="12"> Cui Hazaël ait: Quare dominus meus flet? At ille dixit: Quia
          scio quae facturus sis filiis Israël mala. Civitates eorum munitas igne succendes, et
          juvenes eorum interficies gladio, et parvulos eorum elides, et praegnantes divides.</ab>
        <ab xml:id="d1e715" n="13"> Dixitque Hazaël: Quid enim sum servus tuus canis, ut faciam rem
          istam magnam? Et ait Eliseus: Ostendit mihi Dominus te regem Syriae fore.</ab>
        <ab xml:id="d1e718" n="14"> Qui cum recessisset ab Eliseo, venit ad dominum suum. Qui ait ei
         : Quid dixit tibi Eliseus? At ille respondit: Dixit mihi: Recipies sanitatem.</ab>
        <ab xml:id="d1e721" n="15"> Cumque venisset dies altera, tulit stragulum, et infudit aquam,
          et expandit super faciem ejus: quo mortuo, regnavit Hazaël pro eo.
        </ab>
        <ab xml:id="d1e725" n="16"> Anno quinto Joram filii Achab regis Israël, et Josaphat regis
          Juda, regnavit Joram filius Josaphat rex Juda.</ab>
        <ab xml:id="d1e728" n="17"> Triginta duorum annorum erat cum regnare coepisset, et octo
          annis regnavit in Jerusalem.</ab>
        <ab xml:id="d1e732" n="18"> Ambulavitque in viis regum Israël, sicut ambulaverat domus Achab
         : filia enim Achab erat uxor ejus: et fecit quod malum est in conspectu Domini.</ab>
        <ab xml:id="d1e735" n="19"> Noluit autem Dominus disperdere Judam, propter David servum
          suum, sicut promiserat ei, ut daret illi lucernam, et filiis ejus cunctis diebus.</ab>
        <ab xml:id="d1e738" n="20"> In diebus ejus recessit Edom ne esset sub Juda, et constituit
          sibi regem.</ab>
        <ab xml:id="d1e741" n="21"> Venitque Joram Seira, et omnes currus cum eo: et surrexit
          nocte, percussitque Idumaeos qui eum circumdederant, et principes curruum: populus autem
          fugit in tabernacula sua.</ab>
        <ab xml:id="d1e744" n="22"> Recessit ergo Edom ne esset sub Juda, usque ad diem hanc. Tunc
          recessit et Lobna in tempore illo.</ab>
        <ab xml:id="d1e747" n="23"> Reliqua autem sermonum Joram, et universa quae fecit, nonne haec
          scripta sunt in libro verborum dierum regum Juda ?</ab>
        <ab xml:id="d1e751" n="24"> Et dormivit Joram cum patribus suis, sepultusque est cum eis in
          civitate David, et regnavit Ochozias filius ejus pro eo.
        </ab>
        <ab xml:id="d1e755" n="25"> Anno duodecimo Joram filii Achab regis Israël regnavit Ochozias
          filius Joram regis Judae.</ab>
        <ab xml:id="d1e758" n="26"> Viginti duorum annorum erat Ochozias cum regnare coepisset, et
          uno anno regnavit in Jerusalem: nomen matris ejus Athalia filia Amri regis Israël.</ab>
        <ab xml:id="d1e761" n="27"> Et ambulavit in viis domus Achab: et fecit quod malum est coram
          Domino, sicut domus Achab: gener enim domus Achab fuit.</ab>
        <ab xml:id="d1e764" n="28"> Abiit quoque cum Joram filio Achab ad praeliandum contra Hazaël
          regem Syriae in Ramoth Galaad, et vulneraverunt Syri Joram.</ab>
        <ab xml:id="d1e767" n="29"> Qui reversus est ut curaretur in Jezrahel, quia vulneraverant
          eum Syri in Ramoth praeliantem contra Hazaël regem Syriae. Porro Ochozias filius Joram rex
          Juda descendit invisere Joram filium Achab in Jezrahel, quia aegrotabat ibi.</ab>
      </div>
      <div xml:id="d1e771" type="chap" n="9">
        <ab xml:id="d1e773" n="1">Eliseus autem prophetes vocavit unum de filiis prophetarum, et
          ait illi: Accinge lumbos tuos, et tolle lenticulam olei hanc in manu tua, et vade in
          Ramoth Galaad.</ab>
        <ab xml:id="d1e776" n="2">Cumque veneris illuc, videbis Jehu filium Josaphat filii Namsi : 
          et ingressus suscitabis eum de medio fratrum suorum, et introduces in interius
          cubiculum.</ab>
        <ab xml:id="d1e779" n="3">Tenensque lenticulam olei, fundes super caput ejus, et dices : 
          Haec dicit Dominus: Unxi te regem super Israël. Aperiesque ostium, et fugies, et non ibi
          subsistes.</ab>
        <ab xml:id="d1e782" n="4">Abiit ergo adolescens puer prophetae in Ramoth Galaad,</ab>
        <ab xml:id="d1e785" n="5">et ingressus est illuc: ecce autem principes exercitus sedebant
         : et ait: Verbum mihi ad te, o princeps. Dixitque Jehu: Ad quem ex omnibus nobis? At
          ille dixit: Ad te, o princeps.</ab>
        <ab xml:id="d1e789" n="6">Et surrexit, et ingressus est cubiculum: at ille fudit oleum
          super caput ejus, et ait: Haec dicit Dominus Deus Israël: Unxi te regem super populum
          Domini Israël,</ab>
        <ab xml:id="d1e792" n="7">et percuties domum Achab domini tui, et ulciscar sanguinem
          servorum meorum prophetarum, et sanguinem omnium servorum Domini de manu Jezabel.</ab>
        <ab xml:id="d1e795" n="8">Perdamque omnem domum Achab: et interficiam de Achab mingentem
          ad parietem, et clausum et novissimum in Israël.</ab>
        <ab xml:id="d1e798" n="9">Et dabo domum Achab sicut domum Jeroboam filii Nabat, et sicut
          domum Baasa filii Ahia.</ab>
        <ab xml:id="d1e801" n="10"> Jezabel quoque comedent canes in agro Jezrahel, nec erit qui
          sepeliat eam. Aperuitque ostium, et fugit.</ab>
        <ab xml:id="d1e804" n="11"> Jehu autem egressus est ad servos domini sui: qui dixerunt ei : 
          Rectene sunt omnia? quid venit insanus iste ad te? Qui ait eis: Nostis hominem, et quid
          locutus sit.</ab>
        <ab xml:id="d1e808" n="12"> At ille responderunt: Falsum est, sed magis narra nobis. Qui
          ait eis: Haec et haec locutus est mihi, et ait: Haec dicit Dominus: Unxi te regem super
          Israël.</ab>
        <ab xml:id="d1e811" n="13"> Festinaverunt itaque, et unusquisque tollens pallium suum
          posuerunt sub pedibus ejus in similitudinem tribunalis, et cecinerunt tuba, atque dixerunt
         : Regnavit Jehu.
        </ab>
        <ab xml:id="d1e815" n="14"> Conjuravit ergo Jehu filius Josaphat filii Namsi contra Joram : 
          porro Joram obsederat Ramoth Galaad, ipse et omnis Israël contra Hazaël regem Syriae
          : </ab>
        <ab xml:id="d1e818" n="15"> et reversus fuerat ut curaretur in Jezrahel propter vulnera,
          quia percusserant eum Syri praeliantem contra Hazaël regem Syriae. Dixitque Jehu: Si
          placet vobis, nemo egrediatur profugus de civitate, ne vadat, et nuntiet in Jezrahel.</ab>
        <ab xml:id="d1e821" n="16"> Et ascendit, et profectus est in Jezrahel: Joram enim
          aegrotabat ibi, et Ochozias rex Juda descenderat ad visitandum Joram.</ab>
        <ab xml:id="d1e824" n="17"> Igitur speculator qui stabat super turrim Jezrahel, vidit globum
          Jehu venientis, et ait: Video ego globum. Dixitque Joram: Tolle currum, et mitte in
          occursum eorum, et dicat vadens: Rectene sunt omnia ?</ab>
        <ab xml:id="d1e828" n="18"> Abiit ergo qui ascenderat currum, in occursum ejus, et ait : 
          Haec dicit rex: Pacatane sunt omnia? Dixitque Jehu: Quid tibi et paci? transi, et
          sequere me. Nuntiavit quoque speculator, dicens: Venit nuntius ad eos, et non
          revertitur.</ab>
        <ab xml:id="d1e831" n="19"> Misit etiam currum equorum secundum: venitque ad eos, et ait : 
          Haec dicit rex: Numquid pax est? Et ait Jehu: Quid tibi et paci? transi, et sequere
          me.</ab>
        <ab xml:id="d1e834" n="20"> Nuntiavit autem speculator, dicens: Venit usque ad eos, et non
          revertitur: est autem incessus quasi incessus Jehu filii Namsi, praeceps enim
          graditur.</ab>
        <ab xml:id="d1e837" n="21"> Et ait Joram: Junge currum. Junxeruntque currum ejus, et
          egressus est Joram rex Israël, et Ochozias rex Juda, singuli in curribus suis, egressique
          sunt in occursum Jehu, et invenerunt eum in agro Naboth Jezrahelitae.</ab>
        <ab xml:id="d1e840" n="22"> Cumque vidisset Joram Jehu, dixit: Pax est, Jehu? At ille
          respondit: Quae pax? adhuc fornicationes Jezabel matris tuae, et veneficia ejus multa,
          vigent.</ab>
        <ab xml:id="d1e843" n="23"> Convertit autem Joram manum suam, et fugiens ait ad Ochoziam : 
          Insidiae, Ochozia.</ab>
        <ab xml:id="d1e847" n="24"> Porro Jehu tetendit arcum manu, et percussit Joram inter
          scapulas: et egressa est sagitta per cor ejus, statimque corruit in curru suo.</ab>
        <ab xml:id="d1e850" n="25"> Dixitque Jehu ad Badacer ducem: Tolle, projice eum in agro
          Naboth Jezrahelitae: memini enim quando ego et tu sedentes in curru sequebamur Achab
          patrem hujus, quod Dominus onus hoc levaverit super eum, dicens : </ab>
        <ab xml:id="d1e853" n="26"> Si non pro sanguine Naboth, et pro sanguine filiorum ejus, quem
          vidi heri, ait Dominus, reddam tibi in agro isto, dicit Dominus. Nunc ergo tolle, et
          projice eum in agrum juxta verbum Domini.
        </ab>
        <ab xml:id="d1e857" n="27"> Ochozias autem rex Juda videns hoc, fugit per viam domus horti : 
          persecutusque est eum Jehu, et ait: Etiam hunc percutite in curru suo. Et percusserunt
          eum in ascensu Gaver, qui est juxta Jeblaam: qui fugit in Mageddo, et mortuus est
          ibi.</ab>
        <ab xml:id="d1e860" n="28"> Et imposuerunt eum servi ejus super currum suum, et tulerunt in
          Jerusalem: sepelieruntque eum in sepulchro cum patribus suis in civitate David.<pc
            ana="#pilcrow"/>
        </ab>
        <ab xml:id="d1e864" n="29"> Anno undecimo Joram filii Achab, regnavit Ochozias super
          Judam,</ab>
        <ab xml:id="d1e868" n="30"> venitque Jehu in Jezrahel. Porro Jezabel, introitu ejus audito,
          depinxit oculos suos stibio, et ornavit caput suum, et respexit per fenestram</ab>
        <ab xml:id="d1e871" n="31"> ingredientem Jehu per portam, et ait: Numquid pax potest esse
          Zambri, qui interfecit dominum suum ?</ab>
        <ab xml:id="d1e874" n="32"> Levavitque Jehu faciem suam ad fenestram, et ait: Quae est ista
         ? et inclinaverunt se ad eum duo vel tres eunuchi.</ab>
        <ab xml:id="d1e877" n="33"> At ille dixit eis: Praecipitate eam deorsum: et
          praecipitaverunt eam, aspersusque est sanguine paries, et equorum ungulae conculcaverunt
          eam.</ab>
        <ab xml:id="d1e880" n="34"> Cumque introgressus esset ut comederet biberetque, ait: Ite, et
          videte maledictam illam, et sepelite eam: quia filia regis est.</ab>
        <ab xml:id="d1e883" n="35"> Cumque issent ut sepelirent eam, non invenerunt nisi calvariam,
          et pedes, et summas manus.</ab>
        <ab xml:id="d1e887" n="36"> Reversique nuntiaverunt ei. Et ait Jehu: Sermo Domini est, quem
          locutus est per servum suum Eliam Thesbiten, dicens: In agro Jezrahel comedent canes
          carnes Jezabel,</ab>
        <ab xml:id="d1e890" n="37"> et erunt carnes Jezabel sicut stercus super faciem terrae in
          agro Jezrahel, ita ut praetereuntes dicant: Haeccine est illa Jezabel ?</ab>
      </div>
      <div xml:id="d1e894" type="chap" n="10">
        <ab xml:id="d1e896" n="1">Erant autem Achab septuaginta filii in Samaria: scripsit ergo
          Jehu litteras, et misit in Samariam, ad optimates civitatis, et ad majores natu, et ad
          nutritios Achab, dicens : </ab>
        <ab xml:id="d1e899" n="2">Statim ut acceperitis litteras has, qui habetis filios domini
          vestri, et currus, et equos, et civitates firmas, et arma,</ab>
        <ab xml:id="d1e902" n="3">eligite meliorem, et eum qui vobis placuerit de filiis domini
          vestri, et eum ponite super solium patris sui, et pugnate pro domo domini vestri.</ab>
        <ab xml:id="d1e905" n="4">Timuerunt illi vehementer, et dixerunt: Ecce duo reges non
          potuerunt stare coram eo, et quomodo nos valebimus resistere ?</ab>
        <ab xml:id="d1e908" n="5">Miserunt ergo praepositi domus, et praefecti civitatis, et
          majores natu, et nutritii, ad Jehu, dicentes: Servi tui sumus: quaecumque jusseris
          faciemus, nec constituemus nobis regem: quaecumque tibi placent, fac.</ab>
        <ab xml:id="d1e912" n="6">Rescripsit autem eis litteras secundo, dicens: Si mei estis, et
          obeditis mihi, tollite capita filiorum domini vestri, et venite ad me hac eadem hora cras
          in Jezrahel. Porro filii regis, septuaginta viri, apud optimates civitates
          nutriebantur.</ab>
        <ab xml:id="d1e915" n="7">Cumque venissent litteras ad eos, tulerunt filios regis, et
          occiderunt septuaginta viros, et posuerunt capita eorum in cophinis, et miserunt ad eum in
          Jezrahel.</ab>
        <ab xml:id="d1e918" n="8">Venit autem nuntius, et indicavit ei, dicens: Attulerunt capita
          filiorum regis. Qui respondit: Ponite ea ad duos acervos juxta introitum portae usque
          mane.</ab>
        <ab xml:id="d1e921" n="9">Cumque diluxisset, egressus est, et stans dixit ad omnem populum
         : Justi estis: si ego conjuravi contra dominum meum et interfeci eum, quis percussit
          omnes hos ?</ab>
        <ab xml:id="d1e924" n="10"> videte ergo nunc quoniam non cecidit de sermonibus Domini in
          terram, quos locutus est Dominus super domum Achab: et Dominus fecit quod locutus est in
          manu servi sui Eliae.</ab>
        <ab xml:id="d1e927" n="11"> Percussit igitur Jehu omnes qui reliqui erant de domo Achab in
          Jezrahel, et universos optimates ejus, et notos, et sacerdotes, donec non remanerent ex eo
            reliquiae.
        </ab>
        <ab xml:id="d1e932" n="12"> Et surrexit, et venit in Samariam: cumque venisset ad Cameram
          pastorum in via,</ab>
        <ab xml:id="d1e935" n="13"> invenit fratres Ochoziae regis Juda: dixitque ad eos: Quinam
          estis vos? Qui responderunt: Fratres Ochoziae sumus, et descendimus ad salutandos filios
          regis, et filios reginae.</ab>
        <ab xml:id="d1e938" n="14"> Qui ait: Comprehendite eos vivos. Quos cum comprehendissent
          vivos, jugulaverunt eos in cisterna juxta Cameram, quadraginta duos viros: et non
          reliquit ex eis quemquam.</ab>
        <ab xml:id="d1e941" n="15"> Cumque abiisset inde, invenit Jonadab filium Rechab in occursum
          sibi, et benedixit ei. Et ait ad eum: Numquid est cor tuum rectum, sicut cor meum cum
          corde tuo? Et ait Jonadab: Est. Si est, inquit, da manum tuam. Qui dedit ei manum suam.
          At ille levavit eum ad se in currum : </ab>
        <ab xml:id="d1e944" n="16"> dixitque ad eum: Veni mecum, et vide zelum meum pro Domino. Et
          impositum in curru suo</ab>
        <ab xml:id="d1e947" n="17"> duxit in Samariam. Et percussit omnes qui reliqui fuerant de
          Achab in Samaria usque ad unum, juxta verbum Domini quod locutus est per Eliam.<pc
            ana="#pilcrow"/>
        </ab>
        <ab xml:id="d1e952" n="18"> Congregavit ergo Jehu omnem populum, et dixit ad eos: Achab
          coluit Baal parum, ego autem colam eum amplius.</ab>
        <ab xml:id="d1e955" n="19"> Nunc igitur omnes prophetas Baal, et universos servos ejus, et
          cunctos sacerdotes ipsius vocate ad me: nullus sit qui non veniat: sacrificium enim
          grande est mihi Baal: quicumque defuerit, non vivet. Porro Jehu faciebat hoc insidiose,
          ut disperderet cultores Baal.</ab>
        <ab xml:id="d1e958" n="20"> Et dixit: Sanctificate diem solemnem Baal. Vocavitque,</ab>
        <ab xml:id="d1e961" n="21"> et misit in universos terminos Israël, et venerunt cuncti servi
          Baal: non fuit residuus ne unus quidem qui non veniret. Et ingressi sunt templum Baal : 
          et repleta est domus Baal, a summo usque ad summum.</ab>
        <ab xml:id="d1e964" n="22"> Dixitque his qui erant super vestes: Proferte vestimenta
          universis servis Baal. Et protulerunt eis vestes.</ab>
        <ab xml:id="d1e967" n="23"> Ingressusque Jehu, et Jonadab filius Rechab, templum Baal, ait
          cultoribus Baal: Perquirite, et videte, ne quis forte vobiscum sit de servis Domini, sed
          ut sint servi Baal soli.</ab>
        <ab xml:id="d1e971" n="24"> Ingressi sunt igitur ut facerent victimas et holocausta: Jehu
          autem praeparaverat sibi foris octoginta viros, et dixerat eis: Quicumque fugerit de
          hominibus his, quos ego adduxero in manus vestras, anima ejus erit pro anima illius.</ab>
        <ab xml:id="d1e974" n="25"> Factum est autem, cum completum esset holocaustum, praecepit
          Jehu militibus et ducibus suis: Ingredimini, et percutite eos: nullus evadat.
          Percusseruntque eos in ore gladii, et projecerunt milites et duces: et ierunt in
          civitatem templi Baal,</ab>
        <ab xml:id="d1e977" n="26"> et protulerunt statuam de fano Baal, et combusserunt,</ab>
        <ab xml:id="d1e980" n="27"> et comminuerunt eam. Destruxerunt quoque aedem Baal, et fecerunt
          pro ea latrinas usque in diem hanc.
        </ab>
        <ab xml:id="d1e984" n="28"> Delevit itaque Jehu Baal de Israël : </ab>
        <ab xml:id="d1e987" n="29"> verumtamen a peccatis Jeroboam filii Nabat, qui peccare fecit
          Israël, non recessit, nec dereliquit vitulos aureos qui erant in Bethel et in Dan.</ab>
        <ab xml:id="d1e991" n="30"> Dixit autem Dominus ad Jehu: Quia studiose egisti quod rectum
          erat, et placebat in oculis meis, et omnia quae erant in corde meo fecisti contra domum
          Achab: filii tui usque ad quartam generationem sedebunt super thronum Israël.</ab>
        <ab xml:id="d1e994" n="31"> Porro Jehu non custodivit ut ambularet in lege Domini Dei Israël
          in toto corde suo: non enim recessit a peccatis Jeroboam, qui peccare fecerat
          Israël.</ab>
        <ab xml:id="d1e997" n="32"> In diebus illis coepit Dominus taedere super Israël : 
          percussitque eos Hazaël in universis finibus Israël,</ab>
        <ab xml:id="d1e1000" n="33"> a Jordane contra orientalem plagam, omnem terram Galaad, et
          Gad, et Ruben, et Manasse, ab Aroër, quae est super torrentem Arnon, et Galaad, et
          Basan.</ab>
        <ab xml:id="d1e1003" n="34"> Reliqua autem verborum Jehu, et universa quae fecit, et
          fortitudo ejus, nonne haec scripta sunt in libro verborum dierum regum Israël ?</ab>
        <ab xml:id="d1e1006" n="35"> Et dormivit Jehu cum patribus suis, sepelieruntque eum in
          Samaria: et regnavit Joachaz filius ejus pro eo.</ab>
        <ab xml:id="d1e1010" n="36"> Dies autem quos regnavit Jehu super Israël, viginti et octo
          anni sunt in Samaria.</ab>
      </div>
      <div xml:id="d1e1014" type="chap" n="11">
        <ab xml:id="d1e1016" n="1">Athalia vero mater Ochoziae, videns mortuum filium suum,
          surrexit, et interfecit omne semen regium.</ab>
        <ab xml:id="d1e1019" n="2">Tollens autem Josaba filia regis Joram, soror Ochoziae, Joas
          filium Ochoziae, furata est eum de medio filiorum regis qui interficiebantur, et nutricem
          ejus de triclinio: et abscondit eum a facie Athaliae ut non interficeretur.</ab>
        <ab xml:id="d1e1022" n="3">Eratque cum ea sex annis clam in domo Domini: porro Athalia
          regnavit super terram.
        </ab>
        <ab xml:id="d1e1026" n="4">Anno autem septimo misit Jojada, et assumens centuriones et
          milites, introduxit ad se in templum Domini, pepigitque cum eis foedus: et adjurans eos
          in domo Domini, ostendit eis filium regis : </ab>
        <ab xml:id="d1e1029" n="5">et praecepit illis, dicens: Iste est sermo, quem facere debetis
          : </ab>
        <ab xml:id="d1e1033" n="6">tertia pars vestrum introëat sabbato, et observet excubias domus
          regis. Tertia autem pars sit ad portam Sur, et tertia pars sit ad portam quae est post
          habitaculum scutariorum: et custodietis excubias domus Messa.</ab>
        <ab xml:id="d1e1036" n="7">Duae vero partes e vobis, omnes egredientes sabbato, custodiant
          excubias domus Domini circa regem.</ab>
        <ab xml:id="d1e1039" n="8">Et vallabitis eum, habentes arma in manibus vestris: si quis
          autem ingressus fuerit septum templi, interficiatur: eritisque cum rege introëunte et
          egrediente.</ab>
        <ab xml:id="d1e1042" n="9">Et fecerunt centuriones juxta omnia quae praeceperat eis Jojada
          sacerdos: et assumentes singuli viros suos qui ingrediebantur sabbatum, cum his qui
          egrediebantur sabbato, venerunt ad Jojadam sacerdotem.</ab>
        <ab xml:id="d1e1045" n="10"> Qui dedit eis hastas et arma regis David, quae erant in domo
          Domini.</ab>
        <ab xml:id="d1e1048" n="11"> Et steterunt singuli habentes arma in manu sua, a parte templi
          dextera usque ad partem sinistram altaris et aedis, circum regem.</ab>
        <ab xml:id="d1e1052" n="12"> Produxitque filium regis, et posuit super eum diadema et
          testimonium: feceruntque eum regem, et unxerunt: et plaudentes manu, dixerunt: Vivat
          rex.</ab>
        <ab xml:id="d1e1055" n="13"> Audivit autem Athalia vocem populi currentis: et ingressa ad
          turbas in templum Domini,</ab>
        <ab xml:id="d1e1058" n="14"> vidit regem stantem super tribunal juxta morem, et cantores, et
          tubas prope eum, omnemque populum terrae laetantem, et canentem tubis: et scidit
          vestimenta sua, clamavitque: Conjuratio, conjuratio.</ab>
        <ab xml:id="d1e1061" n="15"> Praecepit autem Jojada centurionibus qui erant super exercitum,
          et ait eis: Educite eam extra septa templi, et quicumque eam secutus fuerit, feriatur
          gladio. Dixerat enim sacerdos: Non occidatur in templo Domini.</ab>
        <ab xml:id="d1e1064" n="16"> Imposueruntque ei manus, et impegerunt eam per viam introitus
          equorum, juxta palatium, et interfecta est ibi.</ab>
        <ab xml:id="d1e1067" n="17"> Pepigit ergo Jojada foedus inter Dominum, et inter regem, et
          inter populum, ut esset populus Domini: et inter regem et populum.</ab>
        <ab xml:id="d1e1071" n="18"> Ingressusque est omnis populus terrae templum Baal, et
          destruxerunt aras ejus, et imagines contriverunt valide: Mathan quoque sacerdotem Baal
          occiderunt coram altari. Et posuit sacerdos custodias in domo Domini.</ab>
        <ab xml:id="d1e1074" n="19"> Tulitque centuriones, et Cerethi et Phelethi legiones, et omnem
          populum terrae, deduxeruntque regem de domo Domini: et venerunt per viam portae
          scutariorum in palatium, et sedit super thronum regum.</ab>
        <ab xml:id="d1e1077" n="20"> Laetatusque est omnis populus terrae, et civitas conquievit : 
          Athalia autem occisa est gladio in domo regis.</ab>
        <ab xml:id="d1e1080" n="21"> Septemque annorum erat Joas, cum regnare coepisset.</ab>
      </div>
      <div xml:id="d1e1085" type="chap" n="12">
        <ab xml:id="d1e1087" n="1">Anno septimo Jehu, regnavit Joas: et quadraginta annis regnavit
          in Jerusalem. Nomen matris ejus Sebia de Bersabee.</ab>
        <ab xml:id="d1e1090" n="2">Fecitque Joas rectum coram Domino cunctis diebus quibus docuit
          eum Jojada sacerdos.</ab>
        <ab xml:id="d1e1093" n="3">Verumtamen excelsa non abstulit: adhuc enim populus immolabat,
          et adolebat in excelsis incensum.
        </ab>
        <ab xml:id="d1e1097" n="4">Dixitque Joas ad sacerdotes: Omnem pecuniam sanctorum, quae
          illata fuerit in templum Domini a praetereuntibus, quae offertur pro pretio animae, et
          quam sponte et arbitrio cordis sui inferunt in templum Domini : </ab>
        <ab xml:id="d1e1100" n="5">accipiant illam sacerdotes juxta ordinem suum, et instaurent
          sartatecta domus, si quid necessarium viderint instauratione.</ab>
        <ab xml:id="d1e1104" n="6">Igitur usque ad vigesimum tertium annum regis Joas, non
          instauraverunt sacerdotes sartatecta templi.</ab>
        <ab xml:id="d1e1107" n="7">Vocavitque rex Joas Jojadam pontificem et sacerdotes, dicens eis
         : Quare sartatecta non instauratis templi? nolite ergo amplius accipere pecuniam juxta
          ordinem vestrum, sed ad instaurationem templi reddite eam.</ab>
        <ab xml:id="d1e1110" n="8">Prohibitique sunt sacerdotes ultra accipere pecuniam a populo,
          et instaurare sartatecta domus.</ab>
        <ab xml:id="d1e1113" n="9">Et tulit Jojada pontifex gazophylacium unum, aperuitque foramen
          desuper, et posuit illud juxta altare ad dexteram ingredientium domum Domini : 
          mittebantque in eo sacerdotes qui custodiebant ostia, omnem pecuniam quae deferebatur ad
          templum Domini.</ab>
        <ab xml:id="d1e1116" n="10"> Cumque viderent nimiam pecuniam esse in gazophylacio,
          ascendebat scriba regis, et pontifex, effundebantque et numerabant pecuniam quae
          inveniebatur in domo Domini : </ab>
        <ab xml:id="d1e1119" n="11"> et dabant eam juxta numerum atque mensuram in manu eorum qui
          praeerant caementariis domus Domini: qui impendebant eam in fabris lignorum et in
          caementariis, iis qui operabantur in domo Domini,</ab>
        <ab xml:id="d1e1123" n="12"> et sartatecta faciebant: et in iis qui caedebant saxa, et ut
          emerent ligna, et lapides, qui excidebantur, ita ut impleretur instauratio domus Domini in
          universis quae indigebant expensa ad muniendam domum.</ab>
        <ab xml:id="d1e1126" n="13"> Verumtamen non fiebant ex eadem pecunia hydriae templi Domini,
          et fuscinulae, et thuribula, et tubae, et omne vas aureum et argenteum, de pecunia quae
          inferebatur in templum Domini.</ab>
        <ab xml:id="d1e1129" n="14"> Iis enim qui faciebant opus, dabatur ut instauraretur templum
          Domini : </ab>
        <ab xml:id="d1e1132" n="15"> et non fiebat ratio iis hominibus qui accipiebant pecuniam ut
          distribuerent eam artificibus, sed in fide tractabant eam.</ab>
        <ab xml:id="d1e1135" n="16"> Pecuniam vero pro delicto, et pecuniam pro peccatis non
          inferebant in templum Domini, quia sacerdotum erat.
        </ab>
        <ab xml:id="d1e1139" n="17"> Tunc ascendit Hazaël rex Syriae, et pugnabat contra Geth,
          cepitque eam: et direxit faciem suam ut ascenderet in Jerusalem.</ab>
        <ab xml:id="d1e1143" n="18"> Quam ob rem tulit Joas rex Juda omnia sanctificata quae
          consecraverant Josaphat, et Joram, et Ochozias, patres ejus reges Juda, et quae ipse
          obtulerat: et universum argentum quod inveniri potuit in thesauris templi Domini et in
          palatio regis: misitque Hazaëli regi Syriae, et recessit ab Jerusalem.</ab>
        <ab xml:id="d1e1146" n="19"> Reliqua autem sermonum Joas, et universa quae fecit, nonne haec
          scripta sunt in libro verborum dierum regum Juda ?</ab>
        <ab xml:id="d1e1149" n="20"> Surrexerunt autem servi ejus, et conjuraverunt inter se,
          percusseruntque Joas in domo Mello in descensu Sella.</ab>
        <ab xml:id="d1e1152" n="21"> Josachar namque filius Semaath, et Jozabad filius Somer servi
          ejus, percusserunt eum, et mortuus est: et sepelierunt eum cum patribus suis in civitate
          David: regnavitque Amasias filius ejus pro eo.</ab>
      </div>
      <div xml:id="d1e1156" type="chap" n="13">
        <ab xml:id="d1e1158" n="1">Anno vigesimo tertio Joas filii Ochoziae regis Juda, regnavit
          Joachaz filius Jehu super Israël in Samaria decem et septem annis.</ab>
        <ab xml:id="d1e1161" n="2">Et fecit malum coram Domino, secutusque est peccata Jeroboam
          filii Nabat, qui peccare fecit Israël, et non declinavit ab eis.</ab>
        <ab xml:id="d1e1164" n="3">Iratusque est furor Domini contra Israël, et tradidit eos in
          manu Hazaël regis Syriae, et in manu Benadad filii Hazaël, cunctis diebus.</ab>
        <ab xml:id="d1e1167" n="4">Deprecatus est autem Joachaz faciem Domini, et audivit eum
          Dominus: vidit enim angustiam Israël, quia attriverat eos rex Syriae : </ab>
        <ab xml:id="d1e1170" n="5">et dedit Dominus salvatorem Israëli, et liberatus est de manu
          regis Syriae: habitaveruntque filii Israël in tabernaculis suis sicut heri et
          nudiustertius.</ab>
        <ab xml:id="d1e1174" n="6">Verumtamen non recesserunt a peccatis domus Jeroboam, qui
          peccare fecit Israël, sed in ipsis ambulaverunt: siquidem et lucus permansit in
          Samaria.</ab>
        <ab xml:id="d1e1177" n="7">Et non sunt derelicti Joachaz de populo nisi quinquaginta
          equites, et decem currus, et decem millia peditum: interfecerat enim eos rex Syriae, et
          redegerat quasi pulverem in tritura areae.</ab>
        <ab xml:id="d1e1180" n="8">Reliqua autem sermonum Joachaz, et universa quae fecit, et
          fortitudo ejus, nonne haec scripta sunt in libro sermonum dierum regum Israël ?</ab>
        <ab xml:id="d1e1183" n="9">Dormivitque Joachaz cum patribus suis, et sepelierunt eum in
          Samaria: regnavitque Joas filius ejus pro eo.</ab>
        <ab xml:id="d1e1186" n="10"> Anno trigesimo septimo Joas regis Juda, regnavit Joas filius
          Joachaz super Israël in Samaria sedecim annis.</ab>
        <ab xml:id="d1e1189" n="11"> Et fecit quod malum est in conspectu Domini: non declinavit ab
          omnibus peccatis Jeroboam filii Nabat, qui peccare fecit Israël, sed in ipsis
          ambulavit.</ab>
        <ab xml:id="d1e1193" n="12"> Reliqua autem sermonum Joas, et universa quae fecit, et
          fortitudo ejus, quomodo pugnaverit contra Amasiam regem Juda, nonne haec scripta sunt in
          libro sermonum dierum regum Israël ?</ab>
        <ab xml:id="d1e1196" n="13"> Et dormivit Joas cum patribus suis: Jeroboam autem sedit super
          solium ejus. Porro Joas sepultus est in Samaria cum regibus Israël.
        </ab>
        <ab xml:id="d1e1200" n="14"> Eliseus autem aegrotabat infirmitate, qua et mortuus est : 
          descenditque ad eum Joas rex Israël, et flebat coram eo, dicebatque: Pater mi, pater mi,
          currus Israël et auriga ejus.</ab>
        <ab xml:id="d1e1203" n="15"> Et ait illi Eliseus: Affer arcum et sagittas. Cumque
          attulisset ad eum arcum et sagittas,</ab>
        <ab xml:id="d1e1206" n="16"> dixit ad regem Israël: Pone manum tuam super arcum. Et cum
          posuisset ille manum suam, superposuit Eliseus manus suas manibus regis,</ab>
        <ab xml:id="d1e1209" n="17"> et ait: Aperi fenestram orientalem. Cumque aperuisset, dixit
          Eliseus: Jace sagittam. Et jecit. Et ait Eliseus: Sagitta salutis Domini, et sagitta
          salutis contra Syriam: percutiesque Syriam in Aphec, donec consumas eam.</ab>
        <ab xml:id="d1e1213" n="18"> Et ait: Tolle sagittas. Qui cum tulisset, rursum dixit ei : 
          Percute jaculo terram. Et cum percussisset tribus vicibus, et stetisset,</ab>
        <ab xml:id="d1e1216" n="19"> iratus est vir Dei contra eum, et ait: Si percussisses
          quinquies, aut sexies, sive septies, percussisses Syriam usque ad consumptionem: nunc
          autem tribus vicibus percuties eam.</ab>
        <ab xml:id="d1e1219" n="20"> Mortuus est ergo Eliseus, et sepelierunt eum. Latrunculi autem
          de Moab venerunt in terram in ipso anno.</ab>
        <ab xml:id="d1e1222" n="21"> Quidam autem sepelientes hominem, viderunt latrunculos, et
          projecerunt cadaver in sepulchro Elisei. Quod cum tetigisset ossa Elisei, revixit homo, et
          stetit super pedes suos.
        </ab>
        <ab xml:id="d1e1226" n="22"> Igitur Hazaël rex Syriae afflixit Israël cunctis diebus Joachaz
          : </ab>
        <ab xml:id="d1e1229" n="23"> et misertus est Dominus eorum, et reversus est ad eos propter
          pactum suum, quod habebat cum Abraham, et Isaac, et Jacob: et noluit disperdere eos,
          neque projicere penitus usque in praesens tempus.</ab>
        <ab xml:id="d1e1233" n="24"> Mortuus est autem Hazaël rex Syriae, et regnavit Benadad filius
          ejus pro eo.</ab>
        <ab xml:id="d1e1236" n="25"> Porro Joas filius Joachaz tulit urbes de manu Benadad filii
          Hazaël, quas tulerat de manu Joachaz patris sui jure praelii: tribus vicibus percussit
          eum Joas, et reddidit civitates Israël.</ab>
      </div>
      <div xml:id="d1e1240" type="chap" n="14">
        <ab xml:id="d1e1242" n="1">In anno secundo Joas filii Joachaz regis Israël, regnavit
          Amasias filius Joas regis Juda.</ab>
        <ab xml:id="d1e1245" n="2">Viginti quinque annorum erat cum regnare coepisset: viginti
          autem et novem annis regnavit in Jerusalem. Nomen matris ejus Joadan de Jerusalem.</ab>
        <ab xml:id="d1e1248" n="3">Et fecit rectum coram Domino, verumtamen non ut David pater
          ejus. Juxta omnia quae fecit Joas pater suus, fecit : </ab>
        <ab xml:id="d1e1251" n="4">nisi hoc tantum, quod excelsa non abstulit: adhuc enim populus
          immolabat, et adolebat incensum in excelsis.</ab>
        <ab xml:id="d1e1254" n="5">Cumque obtinuisset regnum, percussit servos suos, qui
          interfecerant regem patrem suum : </ab>
        <ab xml:id="d1e1258" n="6">filios autem eorum qui occiderant, non occidit, juxta quod
          scriptum est in libro legis Moysi, sicut praecepit Dominus, dicens: Non morientur patres
          pro filiis, neque filii morientur pro patribus: sed unusquisque in peccato suo
          morietur.</ab>
        <ab xml:id="d1e1261" n="7">Ipse percussit Edom in valle Salinarum decem millia, et
          apprehendit petram in praelio, vocavitque nomen ejus Jectehel usque in praesentem diem.<pc
            ana="#pilcrow"/>
        </ab>
        <ab xml:id="d1e1265" n="8">Tunc misit Amasias nuntios ad Joas filium Joachaz filii Jehu
          regis Israël, dicens: Veni, et videamus nos.</ab>
        <ab xml:id="d1e1268" n="9">Remisitque Joas rex Israël ad Amasiam regem Juda, dicens : 
          Carduus Libani misit ad cedrum quae est in Libano, dicens: Da filiam tuam filio meo
          uxorem. Transieruntque bestiae saltus quae sunt in Libano, et conculcaverunt carduum.</ab>
        <ab xml:id="d1e1271" n="10"> Percutiens invaluisti super Edom, et sublevavit te cor tuum : 
          contentus esto gloria, et sede in domo tua: quare provocas malum, ut cadas tu et Judas
          tecum ?</ab>
        <ab xml:id="d1e1274" n="11"> Et non acquievit Amasias. Ascenditque Joas rex Israël, et
          viderunt se, ipse et Amasias rex Juda, in Bethsames oppido Judae.</ab>
        <ab xml:id="d1e1278" n="12"> Percussusque est Juda coram Israël, et fugerunt unusquisque in
          tabernacula sua.</ab>
        <ab xml:id="d1e1281" n="13"> Amasiam vero regem Juda, filium Joas filii Ochoziae, cepit Joas
          rex Israël in Bethsames, et adduxit eum in Jerusalem: et interrupit murum Jerusalem, a
          porta Ephraim usque ad portam anguli, quadringentis cubitis.</ab>
        <ab xml:id="d1e1284" n="14"> Tulitque omne aurum et argentum, et universa vasa quae inventa
          sunt in domo Domini et in thesauris regis, et obsides, et reversus est in Samariam.<pc
            ana="#pilcrow"/>
        </ab>
        <ab xml:id="d1e1288" n="15"> Reliqua autem verborum Joas quae fecit, et fortitudo ejus qua
          pugnavit contra Amasiam regem Juda, nonne haec scripta sunt in libro sermonum dierum regum
          Israël ?</ab>
        <ab xml:id="d1e1291" n="16"> Dormivitque Joas cum patribus suis, et sepultus est in Samaria
          cum regibus Israël, et regnavit Jeroboam filius ejus pro eo.</ab>
        <ab xml:id="d1e1294" n="17"> Vixit autem Amasias filius Joas rex Juda postquam mortuus est
          Joas filius Joachaz regis Israël, quindecim annis.</ab>
        <ab xml:id="d1e1298" n="18"> Reliqua autem sermonum Amasiae, nonne haec scripta sunt in
          libro sermonum dierum regum Juda ?</ab>
        <ab xml:id="d1e1301" n="19"> Factaque est contra eum conjuratio in Jerusalem: at ille fugit
          in Lachis. Miseruntque post eum in Lachis, et interfecerunt eum ibi : </ab>
        <ab xml:id="d1e1304" n="20"> et asportaverunt in equis, sepultusque est in Jerusalem cum
          patribus suis in civitate David.</ab>
        <ab xml:id="d1e1307" n="21"> Tulit autem universus populus Judae Azariam annos natum
          sedecim, et constituerunt eum regem pro patre ejus Amasia.</ab>
        <ab xml:id="d1e1310" n="22"> Ipse aedificavit Aelath, et restituit eam Judae, postquam
          dormivit rex cum patribus suis.
        </ab>
        <ab xml:id="d1e1314" n="23"> Anno quintodecimo Amasiae filii Joas regis Juda, regnavit
          Jeroboam filius Joas regis Israël in Samaria, quadraginta et uno anno.</ab>
        <ab xml:id="d1e1318" n="24"> Et fecit quod malum est coram Domino: non recessit ab omnibus
          peccatis Jeroboam filii Nabat, qui peccare fecit Israël.</ab>
        <ab xml:id="d1e1321" n="25"> Ipse restituit terminos Israël ab introitu Emath usque ad mare
          solitudinis, juxta sermonem Domini Dei Israël quem locutus est per servum suum Jonam
          filium Amathi prophetam, qui erat de Geth, quae est in Opher.</ab>
        <ab xml:id="d1e1324" n="26"> Vidit enim Dominus afflictionem Israël amaram nimis, et quod
          consumpti essent usque ad clausos carcere et extremos, et non esset qui auxiliaretur
          Israëli.</ab>
        <ab xml:id="d1e1327" n="27"> Nec locutus est Dominus ut deleret nomen Israël de sub caelo,
          sed salvavit eos in manu Jeroboam filii Joas.</ab>
        <ab xml:id="d1e1330" n="28"> Reliqua autem sermonum Jeroboam, et universa quae fecit, et
          fortitudo ejus qua praeliatus est, et quomodo restituit Damascum et Emath Judae in Israël,
          nonne haec scripta sunt in libro sermonum dierum regum Israël ?</ab>
        <ab xml:id="d1e1333" n="29"> Dormivitque Jeroboam cum patribus suis regibus Israël, et
          regnavit Zacharias filius ejus pro eo.</ab>
      </div>
      <div xml:id="d1e1337" type="chap" n="15">
        <ab xml:id="d1e1339" n="1">Anno vigesimo septimo Jeroboam regis Israël, regnavit Azarias
          filius Amasiae regis Juda.</ab>
        <ab xml:id="d1e1342" n="2">Sedecim annorum erat cum regnare coepisset, et quinquaginta
          duobus annis regnavit in Jerusalem: nomen matris ejus Jechelia de Jerusalem.</ab>
        <ab xml:id="d1e1345" n="3">Fecitque quod erat placitum coram Domino, juxta omnia quae fecit
          Amasias pater ejus.</ab>
        <ab xml:id="d1e1348" n="4">Verumtamen excelsa non est demolitus: adhuc populus
          sacrificabat, et adolebat incensum in excelsis.</ab>
        <ab xml:id="d1e1351" n="5">Percussit autem Dominus regem, et fuit leprosus usque in diem
          mortis suae, et habitabat in domo libera seorsum: Joatham vero filius regis gubernabat
          palatium, et judicabit populum terrae.</ab>
        <ab xml:id="d1e1355" n="6">Reliqua autem sermonum Azariae, et universa quae fecit, nonne
          haec scripta sunt in libro verborum dierum regum Juda ?</ab>
        <ab xml:id="d1e1358" n="7">Et dormivit Azarias cum patribus suis: sepelieruntque eum cum
          majoribus suis in civitate David, et regnavit Joatham filius ejus pro eo.<pc
            ana="#pilcrow"/>
        </ab>
        <ab xml:id="d1e1362" n="8">Anno trigesimo octavo Azariae regis Juda, regnavit Zacharias
          filius Jeroboam super Israël in Samaria sex mensibus.</ab>
        <ab xml:id="d1e1365" n="9">Et fecit quod malum est coram Domino, sicut fecerant patres ejus
         : non recessit a peccatis Jeroboam filii Nabat, qui peccare fecit Israël.</ab>
        <ab xml:id="d1e1368" n="10"> Conjuravit autem contra eum Sellum filius Jabes: percussitque
          eum palam, et interfecit, regnavitque pro eo.</ab>
        <ab xml:id="d1e1371" n="11"> Reliqua autem verborum Zachariae, nonne haec scripta sunt in
          libro sermonum dierum regum Israël ?</ab>
        <ab xml:id="d1e1375" n="12"> Iste est sermo Domini quem locutus est ad Jehu, dicens: Filii
          tui usque ad quartam generationem sedebunt super thronum Israël. Factumque est ita.<pc
            ana="#pilcrow"/>
        </ab>
        <ab xml:id="d1e1379" n="13"> Sellum filius Jabes regnavit trigesimo novo anno Azariae regis
          Juda: regnavit autem uno mense in Samaria.</ab>
        <ab xml:id="d1e1382" n="14"> Et ascendit Manahem filius Gadi de Thersa, venitque in
          Samariam, et percussit Sellum filium Jabes in Samaria, et interfecit eum: regnavitque pro
          eo.</ab>
        <ab xml:id="d1e1385" n="15"> Reliqua autem verborum Sellum, et conjuratio ejus, per quam
          tetendit insidias, nonne haec scripta sunt in libro sermonum dierum regum Israël ?</ab>
        <ab xml:id="d1e1388" n="16"> Tunc percussit Manahem Thapsam, et omnes qui erant in ea, et
          terminos ejus de Thersa: noluerant enim aperire ei: et interfecit omnes praegnantes
          ejus, et scidit eas.
        </ab>
        <ab xml:id="d1e1392" n="17"> Anno trigesimo nono Azariae regis Juda, regnavit Manahem filius
          Gadi super Israël decem annis in Samaria.</ab>
        <ab xml:id="d1e1396" n="18"> Fecitque quod erat malum coram Domino: non recessit a peccatis
          Jeroboam filii Nabat, qui peccare fecit Israël, cunctis diebus ejus.</ab>
        <ab xml:id="d1e1399" n="19"> Veniebat Phul rex Assyriorum in terram, et dabat Manahem Phul
          mille talenta argenti, ut esset ei in auxilium, et firmaret regnum ejus.</ab>
        <ab xml:id="d1e1402" n="20"> Indixitque Manahem argentum super Israël cunctis potentibus et
          divitibus, ut daret regi Assyriorum quinquaginta siclos argenti per singulos: reversusque
          est rex Assyriorum, et non est moratus in terra.</ab>
        <ab xml:id="d1e1405" n="21"> Reliqua autem sermonum Manahem, et universa quae fecit, nonne
          haec scripta sunt in libro sermonum dierum regum Israël ?</ab>
        <ab xml:id="d1e1408" n="22"> Et dormivit Manahem cum patribus suis: regnavitque Phaceia
          filius ejus pro eo.
        </ab>
        <ab xml:id="d1e1412" n="23"> Anno quinquagesimo Azariae regis Juda, regnavit Phaceia filius
          Manahem super Israël in Samaria biennio.</ab>
        <ab xml:id="d1e1416" n="24"> Et fecit quod erat malum coram Domino: non recessit a peccatis
          Jeroboam filii Nabat, qui peccare fecit Israël.</ab>
        <ab xml:id="d1e1419" n="25"> Conjuravit autem adversus eum Phacee filius Romeliae, dux ejus,
          et percussit eum in Samaria in turre domus regiae, juxta Argob et juxta Arie, et cum eo
          quinquaginta viros de filiis Galaaditarum: et interfecit eum, regnavitque pro eo.</ab>
        <ab xml:id="d1e1422" n="26"> Reliqua autem sermonum Phaceia, et universa quae fecit, nonne
          haec scripta sunt in libro sermonum dierum regum Israël ?
        </ab>
        <ab xml:id="d1e1426" n="27"> Anno quinquagesimo secundo Azariae regis Juda, regnavit Phacee
          filius Romeliae super Israël in Samaria viginti annis.</ab>
        <ab xml:id="d1e1429" n="28"> Et fecit quod erat malum coram Domino: non recessit a peccatis
          Jeroboam filii Nabat, qui peccare fecit Israël.</ab>
        <ab xml:id="d1e1432" n="29"> In diebus Phacee regis Israël, venit Theglathphalasar rex
          Assur, et cepit Ajon, et Abel Domum, Maacha et Janoë, et Cedes, et Asor, et Galaad, et
          Galilaeam, et universam terram Nephthali: et transtulit eos in Assyrios.</ab>
        <ab xml:id="d1e1436" n="30"> Conjuravit autem et tetendit insidias Osee filius Ela contra
          Phacee filium Romeliae, et percussit eum, et interfecit: regnavitque pro eo vigesimo anno
          Joatham filii Oziae.</ab>
        <ab xml:id="d1e1439" n="31"> Reliqua autem sermonum Phacee, et universa quae fecit, nonne
          haec scripta sunt in libro sermonum dierum regum Israël ?
        </ab>
        <ab xml:id="d1e1443" n="32"> Anno secundo Phacee filii Romeliae regis Israël, regnavit
          Joatham filius Oziae regis Juda.</ab>
        <ab xml:id="d1e1446" n="33"> Viginti quinque annorum erat cum regnare coepisset, et sedecim
          annis regnavit in Jerusalem: nomen matris ejus Jerusa filia Sadoc.</ab>
        <ab xml:id="d1e1449" n="34"> Fecitque quod erat placitum coram Domino: juxta omnia quae
          fecerat Ozias pater suus, operatus est.</ab>
        <ab xml:id="d1e1452" n="35"> Verumtamen excelsa non abstulit: adhuc populus immolabat, et
          adolebat incensum in excelsis. Ipse aedificavit portam domus Domini sublimissimam.</ab>
        <ab xml:id="d1e1456" n="36"> Reliqua autem sermonum Joatham, et universa quae fecit, nonne
          haec scripta sunt in libro verborum dierum regum Juda ?</ab>
        <ab xml:id="d1e1459" n="37"> In diebus illis coepit Dominus mittere in Judam Rasin regem
          Syriae, et Phacee filium Romeliae.</ab>
        <ab xml:id="d1e1462" n="38"> Et dormivit Joatham cum patribus suis, sepultusque est cum eis
          in civitate David patris sui: et regnavit Achaz filius ejus pro eo.</ab>
      </div>
      <div xml:id="d1e1466" type="chap" n="16">
        <ab xml:id="d1e1468" n="1">Anno decimoseptimo Phacee filii Romeliae, regnavit Achaz filius
          Joatham regis Juda.</ab>
        <ab xml:id="d1e1471" n="2">Viginti annorum erat Achaz cum regnare coepisset, et sedecim
          annis regnavit in Jerusalem. Non fecit quod erat placitum in conspectu Domini Dei sui
          sicut David pater ejus,</ab>
        <ab xml:id="d1e1474" n="3">sed ambulavit in via regum Israël: insuper et filium suum
          consecravit, transferens per ignem secundum idola gentium, quae dissipavit Dominus coram
          filiis Israël.</ab>
        <ab xml:id="d1e1477" n="4">Immolabat quoque victimas, et adolebat incensum in excelsis, et
          in collibus, et sub omni ligno frondoso.
        </ab>
        <ab xml:id="d1e1481" n="5">Tunc ascendit Rasin rex Syriae, et Phacee filius Romeliae rex
          Israël, in Jerusalem ad praeliandum: cumque obsiderent Achaz, non valuerunt superare
          eum.</ab>
        <ab xml:id="d1e1485" n="6">In tempore illo restituit Rasin rex Syriae, Ailam Syriae, et
          ejecit Judaeos de Aila: et Idumaei venerunt in Ailam, et habitaverunt ibi usque in diem
            hanc.
        </ab>
        <ab xml:id="d1e1489" n="7">Misit autem Achaz nuntios ad Theglathphalasar regem Assyriorum,
          dicens: Servus tuus, et filius tuus ego sum: ascende, et salvum me fac de manu regis
          Syriae, et de manu regis Israël, qui consurrexerunt adversum me.</ab>
        <ab xml:id="d1e1492" n="8">Et cum collegisset argentum et aurum quod inveniri potuit in
          domo Domini et in thesauris regis, misit regi Assyriorum munera.</ab>
        <ab xml:id="d1e1495" n="9">Qui et acquievit voluntati ejus: ascendit enim rex Assyriorum
          in Damascum, et vastavit eam, et transtulit habitatores ejus Cyrenen: Rasin autem
          interfecit.</ab>
        <ab xml:id="d1e1498" n="10"> Perrexitque rex Achaz in occursum Theglathphalasar regis
          Assyriorum in Damascum: cumque vidisset altare Damasci, misit rex Achaz ad Uriam
          sacerdotem exemplar ejus, et similitudinem juxta omne opus ejus.</ab>
        <ab xml:id="d1e1501" n="11"> Exstruxitque Urias sacerdos altare: juxta omnia quae
          praeceperat rex Achaz de Damasco, ita fecit sacerdos Urias donec veniret rex Achaz de
          Damasco.</ab>
        <ab xml:id="d1e1505" n="12"> Cumque venisset rex de Damasco, vidit altare, et veneratus est
          illud: ascenditque et immolavit holocausta et sacrificium suum,</ab>
        <ab xml:id="d1e1508" n="13"> et libavit libamina, et fudit sanguinem pacificorum quae
          obtulerat super altare.</ab>
        <ab xml:id="d1e1511" n="14"> Porro altare aereum quod erat coram Domino, transtulit de facie
          templi, et de loco altaris, et de loco templi Domini: posuitque illud ex latere altaris
          ad aquilonem.</ab>
        <ab xml:id="d1e1514" n="15"> Praecepit quoque rex Achaz Uriae sacerdoti, dicens: Super
          altare majus offer holocaustum matutinum, et sacrificium vespertinum, et holocaustum
          regis, et sacrificium ejus, et holocaustum universi populi terrae, et sacrificia eorum, et
          libamina eorum: et omnem sanguinem holocausti, et universum sanguinem victimae super
          illud effundes: altare vero aereum erit paratum ad voluntatem meam.</ab>
        <ab xml:id="d1e1517" n="16"> Fecit igitur Urias sacerdos juxta omnia quae praeceperat rex
          Achaz.</ab>
        <ab xml:id="d1e1520" n="17"> Tulit autem rex Achaz caelatas bases, et luterem qui erat
          desuper: et mare deposuit de bobus aereis qui sustentabant illud, et posuit super
          pavimentum stratum lapide.</ab>
        <ab xml:id="d1e1524" n="18"> Musach quoque sabbati quod aedificaverat in templo: et
          ingressum regis exterius convertit in templum Domini propter regem Assyriorum.</ab>
        <ab xml:id="d1e1527" n="19"> Reliqua autem verborum Achaz quae fecit, nonne haec scripta
          sunt in libro sermonum dierum regum Juda ?</ab>
        <ab xml:id="d1e1530" n="20"> Dormivitque Achaz cum patribus suis, et sepultus est cum eis in
          civitate David: et regnavit Ezechias filius ejus pro eo.</ab>
      </div>
      <div xml:id="d1e1534" type="chap" n="17">
        <ab xml:id="d1e1536" n="1">Anno duodecimo Achaz regis Juda, regnavit Osee filius Ela in
          Samaria super Israël novem annis.</ab>
        <ab xml:id="d1e1539" n="2">Fecitque malum coram Domino, sed non sicut reges Israël qui ante
          eum fuerant.</ab>
        <ab xml:id="d1e1542" n="3">Contra hunc ascendit Salmanasar rex Assyriorum, et factus est ei
          Osee servus, reddebatque illi tributa.</ab>
        <ab xml:id="d1e1545" n="4">Cumque deprehendisset rex Assyriorum Osee, quod rebellare nitens
          misisset nuntios ad Sua regem Aegypti ne praestaret tributa regi Assyriorum sicut singulis
          annis solitus erat, obsedit eum, et vinctum misit in carcerem.</ab>
        <ab xml:id="d1e1548" n="5">Pervagatusque est omnem terram: et ascendens Samariam, obsedit
          eam tribus annis.</ab>
        <ab xml:id="d1e1552" n="6">Anno autem nono Osee, cepit rex Assyriorum Samariam, et
          transtulit Israël in Assyrios: posuitque eos in Hala et in Habor juxta fluvium Gozan, in
          civitatibus Medorum.
        </ab>
        <ab xml:id="d1e1556" n="7">Factum est enim, cum peccassent filii Israël Domino Deo suo, qui
          eduxerat eos de terra Aegypti, de manu Pharaonis regis Aegypti, coluerunt deos
          alienos.</ab>
        <ab xml:id="d1e1559" n="8">Et ambulaverunt juxta ritum gentium quas consumpserat Dominus in
          conspectu filiorum Israël et regum Israël, quia similiter fecerant.</ab>
        <ab xml:id="d1e1562" n="9">Et offenderunt filii Israël verbis non rectis Dominum Deum suum
         : et aedificaverunt sibi excelsa in cunctis urbibus suis, a turre custodum usque ad
          civitatem munitam.</ab>
        <ab xml:id="d1e1565" n="10"> Feceruntque sibi statuas et lucos in omni colle sublimi, et
          subter omne lignum nemorosum : </ab>
        <ab xml:id="d1e1568" n="11"> et adolebant ibi incensum super aras in morem gentium quas
          transtulerat Dominus a facie eorum: feceruntque verba pessima irritantes Dominum.</ab>
        <ab xml:id="d1e1572" n="12"> Et coluerunt immunditias de quibus praecepit eis Dominus ne
          facerent verbum hoc.</ab>
        <ab xml:id="d1e1575" n="13"> Et testificatus est Dominus in Israël et in Juda per manum
          omnium prophetarum et videntium, dicens: Revertimini a viis vestris pessimis, et
          custodite praecepta mea et caeremonias, juxta omnem legem quam praecepi patribus vestris,
          et sicut misi ad vos in manu servorum meorum prophetarum.</ab>
        <ab xml:id="d1e1578" n="14"> Qui non audierunt, sed induraverunt cervicem suam juxta
          cervicem patrum suorum, qui noluerunt obedire Domino Deo suo.</ab>
        <ab xml:id="d1e1581" n="15"> Et abjecerunt legitima ejus, et pactum quod pepigit cum
          patribus eorum, et testificationes quibus contestatus est eos: secutique sunt vanitates,
          et vane egerunt: et secuti sunt gentes quae erant per circuitum eorum, super quibus
          praeceperat Dominus eis ut non facerent sicut et illae faciebant.</ab>
        <ab xml:id="d1e1584" n="16"> Et dereliquerunt omnia praecepta Domini Dei sui: feceruntque
          sibi conflatiles duos vitulos, et lucos, et adoraverunt universam militiam caeli : 
          servieruntque Baal,</ab>
        <ab xml:id="d1e1587" n="17"> et consecraverunt filios suos et filias suas per ignem: et
          divinationibus inserviebant, et auguriis: et tradiderunt se ut facerent malum coram
          Domino, ut irritarent eum.</ab>
        <ab xml:id="d1e1591" n="18"> Iratusque est Dominus vehementer Israëli, et abstulit eos a
          conspectu suo, et non remansit nisi tribus Juda tantummodo.</ab>
        <ab xml:id="d1e1594" n="19"> Sed nec ipse Juda custodivit mandata Domini Dei sui: verum
          ambulavit in erroribus Israël, quos operatus fuerat.</ab>
        <ab xml:id="d1e1597" n="20"> Projecitque Dominus omne semen Israël, et afflixit eos, et
          tradidit eos in manu diripientium, donec projiceret eos a facie sua : </ab>
        <ab xml:id="d1e1600" n="21"> ex eo jam tempore quo scissus est Israël a domo David, et
          constituerunt sibi regem Jeroboam filium Nabat: separavit enim Jeroboam Israël a Domino,
          et peccare eos fecit peccatum magnum.</ab>
        <ab xml:id="d1e1603" n="22"> Et ambulaverunt filii Israël in universis peccatis Jeroboam
          quae fecerat: et non recesserunt ab eis,</ab>
        <ab xml:id="d1e1606" n="23"> usquequo Dominus auferret Israël a facie sua, sicut locutus
          fuerat in manu omnium servorum suorum prophetarum: translatusque est Israël de terra sua
          in Assyrios, usque in diem hanc.
        </ab>
        <ab xml:id="d1e1611" n="24"> Adduxit autem rex Assyriorum de Babylone, et de Cutha, et de
          Avah, et de Emath, et de Sepharvaim: et collocavit eos in civitatibus Samariae pro filiis
          Israël: qui possederunt Samariam, et habitaverunt in urbibus ejus.</ab>
        <ab xml:id="d1e1614" n="25"> Cumque ibi habitare coepissent, non timebant Dominum: et
          immisit in eos Dominus leones, qui interficiebant eos.</ab>
        <ab xml:id="d1e1617" n="26"> Nuntiatumque est regi Assyriorum, et dictum: Gentes quas
          transtulisti, et habitare fecisti in civitatibus Samariae, ignorant legitima Dei terrae : 
          et immisit in eos Dominus leones, et ecce interficiunt eos, eo quod ignorent ritum Dei
          terrae.</ab>
        <ab xml:id="d1e1620" n="27"> Praecepit autem rex Assyriorum, dicens: Ducite illuc unum de
          sacerdotibus quos inde captivos adduxistis, et vadat, et habitet cum eis: et doceat eos
          legitima Dei terrae.</ab>
        <ab xml:id="d1e1623" n="28"> Igitur cum venisset unus de sacerdotibus his qui captivi ducti
          fuerant de Samaria, habitavit in Bethel, et docebat eos quomodo colerent Dominum.</ab>
        <ab xml:id="d1e1626" n="29"> Et unaquaeque gens fabricata est deum suum: posueruntque eos
          in fanis excelsis quae fecerant Samaritae, gens et gens in urbibus suis, in quibus
          habitabat.</ab>
        <ab xml:id="d1e1630" n="30"> Viri enim Babylonii fecerunt Sochothbenoth: viri autem Cuthaei
          fecerunt Nergel: et viri de Emath fecerunt Asima.</ab>
        <ab xml:id="d1e1633" n="31"> Porro Hevaei fecerunt Nebahaz et Tharthac. Hi autem qui erant
          de Sepharvaim, comburebant filios suos igni, Adramelech et Anamelech diis Sepharvaim,</ab>
        <ab xml:id="d1e1636" n="32"> et nihilominus colebant Dominum. Fecerunt autem sibi de
          novissimis sacerdotes excelsorum, et ponebant eos in fanis sublimibus.</ab>
        <ab xml:id="d1e1639" n="33"> Et cum Dominum colerent, diis quoque suis serviebant juxta
          consuetudinem gentium, de quibus translati fuerant Samariam.</ab>
        <ab xml:id="d1e1642" n="34"> Usque in praesentem diem morem sequuntur antiquum: non timent
          Dominum, neque custodiunt caeremonias ejus, judicia, et legem, et mandatum, quod
          praeceperat Dominus filiis Jacob, quem cognominavit Israël : </ab>
        <ab xml:id="d1e1645" n="35"> et percusserat cum eis pactum, et mandaverat eis, dicens : 
          Nolite timere deos alienos, et non adoretis eos, neque colatis eos, et non immoletis eis
          : </ab>
        <ab xml:id="d1e1649" n="36"> sed Dominum Deum vestrum, qui eduxit vos de terra Aegypti in
          fortitudine magna et in brachio extento, ipsum timete, et illum adorate, et ipsi
          immolate.</ab>
        <ab xml:id="d1e1652" n="37"> Caeremonias quoque, et judicia, et legem, et mandatum, quod
          scripsit vobis, custodite ut faciatis cunctis diebus: et non timeatis deos alienos.</ab>
        <ab xml:id="d1e1655" n="38"> Et pactum quod percussit vobiscum, nolite oblivisci: nec
          colatis deos alienos,</ab>
        <ab xml:id="d1e1658" n="39"> sed Dominum Deum vestrum timete, et ipse eruet vos de manu
          omnium inimicorum vestrorum.</ab>
        <ab xml:id="d1e1661" n="40"> Illi vero non audierunt, sed juxta consuetudinem suam pristinam
          perpetrabant.</ab>
        <ab xml:id="d1e1664" n="41"> Fuerunt igitur gentes istae timentes quidem Dominum, sed
          nihilominus et idolis suis servientes: nam et filii eorum, et nepotes, sicut fecerunt
          patres sui, ita faciunt usque in praesentem diem.</ab>
      </div>
      <div xml:id="d1e1669" type="chap" n="18">
        <ab xml:id="d1e1671" n="1">Anno tertio Osee filii Ela regis Israël, regnavit Ezechias
          filius Achaz regis Juda.</ab>
        <ab xml:id="d1e1674" n="2">Viginti quinque annorum erat cum regnare coepisset, et viginti
          novem annis regnavit in Jerusalem: nomen matris ejus Abi filia Zachariae.</ab>
        <ab xml:id="d1e1677" n="3">Fecitque quod erat bonum coram Domino, juxta omnia quae fecerat
          David pater ejus.</ab>
        <ab xml:id="d1e1680" n="4">Ipse dissipavit excelsa, et contrivit statuas, et succidit
          lucos, confregitque serpentem aeneum quem fecerat Moyses: siquidem usque ad illud tempus
          filii Israël adolebant ei incensum: vocavitque nomen ejus Nohestan.</ab>
        <ab xml:id="d1e1683" n="5">In Domino Deo Israël speravit: itaque post eum non fuit similis
          ei de cunctis regibus Juda, sed neque in his qui ante eum fuerunt : </ab>
        <ab xml:id="d1e1687" n="6">et adhaesit Domino, et non recessit a vestigiis ejus, fecitque
          mandata ejus, quae praeceperat Dominus Moysi.</ab>
        <ab xml:id="d1e1690" n="7">Unde et erat Dominus cum eo, et in cunctis ad quae procedebat,
          sapienter se agebat. Rebellavit quoque contra regem Assyriorum, et non servivit ei.</ab>
        <ab xml:id="d1e1693" n="8">Ipse percussit Philisthaeos usque ad Gazam, et omnes terminos
          eorum, a turre custodum usque ad civitatem munitam.</ab>
        <ab xml:id="d1e1696" n="9">Anno quarto regis Ezechiae, qui erat annus septimus Osee filii
          Ela regis Israël, ascendit Salmanasar rex Assyriorum in Samariam, et oppugnavit eam,</ab>
        <ab xml:id="d1e1699" n="10"> et cepit. Nam post annos tres, anno sexto Ezechiae, id est nono
          anno Osee regis Israël, capta est Samaria : </ab>
        <ab xml:id="d1e1702" n="11"> et transtulit rex Assyriorum Israël in Assyrios, collocavitque
          eos in Hala et in Habor fluviis Gozan in civitatibus Medorum : </ab>
        <ab xml:id="d1e1706" n="12"> quia non audierunt vocem Domini Dei sui, sed praetergressi sunt
          pactum ejus: omnia quae praeceperat Moyses servus Domini non audierunt, neque
            fecerunt.
        </ab>
        <ab xml:id="d1e1710" n="13"> Anno quartodecimo regis Ezechiae, ascendit Sennacherib rex
          Assyriorum ad universas civitates Juda munitas, et cepit eas.</ab>
        <ab xml:id="d1e1713" n="14"> Tunc misit Ezechias rex Juda nuntios ad regem Assyriorum in
          Lachis, dicens: Peccavi: recede a me, et omne quod imposueris mihi, feram. Indixit
          itaque rex Assyriorum Ezechiae regi Judae trecenta talenta argenti, et triginta talenta
          auri.</ab>
        <ab xml:id="d1e1716" n="15"> Deditque Ezechias omne argentum quod repertum fuerat in domo
          Domini et in thesauris regis.</ab>
        <ab xml:id="d1e1719" n="16"> In tempore illo confregit Ezechias valvas templi Domini, et
          laminas auri quas ipse affixerat, et dedit eas regi Assyriorum.</ab>
        <ab xml:id="d1e1722" n="17"> Misit autem rex Assyriorum Tharthan, et Rabsaris, et Rabsacen
          de Lachis ad regem Ezechiam cum manu valida Jerusalem: qui cum ascendissent, venerunt
          Jerusalem, et steterunt juxta aquaeductum piscinae superioris, quae est in via
          Agrifullonis.</ab>
        <ab xml:id="d1e1726" n="18"> Vocaveruntque regem: egressus est autem ad eos Eliacim filius
          Helciae praepositus domus, et Sobna scriba, et Joahe filius Asaph a commentariis.</ab>
        <ab xml:id="d1e1729" n="19"> Dixitque ad eos Rabsaces: Loquimini Ezechiae: Haec dicit rex
          magnus, rex Assyriorum: Quae est ista fiducia, qua niteris ?</ab>
        <ab xml:id="d1e1732" n="20"> forsitan inisti consilium, ut praepares te ad praelium. In quo
          confidis, ut audeas rebellare ?</ab>
        <ab xml:id="d1e1735" n="21"> an speras in baculo arundineo atque confracto Aegypto, super
          quem, si incubuerit homo, comminutus ingredietur manum ejus, et perforabit eam? sic est
          Pharao rex Aegypti omnibus qui confidunt in se.</ab>
        <ab xml:id="d1e1738" n="22"> Quod si dixeritis mihi: In Domino Deo nostro habemus fiduciam
         : nonne iste est, cujus abstulit Ezechias excelsa et altaria, et praecepit Judae et
          Jerusalem: Ante altare hoc adorabitis in Jerusalem ?</ab>
        <ab xml:id="d1e1741" n="23"> Nunc igitur transite ad dominum meum regem Assyriorum, et dabo
          vobis duo millia equorum, et videte an habere valeatis ascensores eorum.</ab>
        <ab xml:id="d1e1745" n="24"> Et quomodo potestis resistere ante unum satrapam de servis
          domini mei minimis? an fiduciam habes in Aegypto propter currus et equites ?</ab>
        <ab xml:id="d1e1748" n="25"> Numquid sine Domini voluntate ascendi ad locum istum, ut
          demolirer eum? Dominus dixit mihi: Ascende ad terram hanc, et demolire eam.</ab>
        <ab xml:id="d1e1751" n="26"> Dixerunt autem Eliacim filius Helciae, et Sobna, et Joahe
          Rabsaci: Precamur ut loquaris nobis servis tuis syriace: siquidem intelligimus hanc
          linguam: et non loquaris nobis judaice, audiente populo qui est super murum.</ab>
        <ab xml:id="d1e1754" n="27"> Responditque eis Rabsaces, dicens: Numquid ad dominum tuum, et
          ad te misit me dominus meus, ut loquerer sermones hos, et non potius ad viros qui sedent
          super murum, ut comedant stercora sua, et bibant urinam suam vobiscum ?</ab>
        <ab xml:id="d1e1757" n="28"> Stetit itaque Rabsaces, et exclamavit voce magna judaice, et
          ait: Audite verba regis magni, regis Assyriorum.</ab>
        <ab xml:id="d1e1760" n="29"> Haec dicit rex: Non vos seducat Ezechias: non enim poterit
          eruere vos de manu mea : </ab>
        <ab xml:id="d1e1764" n="30"> neque fiduciam vobis tribuat super Dominum, dicens: Eruens
          liberabit nos Dominus, et non tradetur civitas haec in manu regis Assyriorum.</ab>
        <ab xml:id="d1e1767" n="31"> Nolite audire Ezechiam. Haec enim dicit rex Assyriorum: Facite
          mecum quod vobis est utile, et egredimini ad me: et comedet unusquisque de vinea sua, et
          de ficu sua: et bibetis aquas de cisternis vestris,</ab>
        <ab xml:id="d1e1770" n="32"> donec veniam, et transferam vos in terram quae similis est
          terrae vestrae, in terram fructiferam, et fertilem vini, terram panis et vinearum, terram
          olivarum et olei ac mellis: et vivetis, et non moriemini. Nolite audire Ezechiam, qui vos
          decipit, dicens: Dominus liberabit nos.</ab>
        <ab xml:id="d1e1773" n="33"> Numquid liberaverunt dii gentium terram suam de manu regis
          Assyriorum ?</ab>
        <ab xml:id="d1e1776" n="34"> ubi est deus Emath, et Arphad? ubi est deus Sepharvaim, Ana,
          et Ava? numquid liberaverunt Samariam de manu mea ?</ab>
        <ab xml:id="d1e1779" n="35"> Quinam illi sunt in universis diis terrarum, qui eruerunt
          regionem suam de manu mea, ut possit eruere Dominus Jerusalem de manu mea ?</ab>
        <ab xml:id="d1e1783" n="36"> Tacuit itaque populus, et non respondit ei quidquam: siquidem
          praeceptum regis acceperant ut non responderent ei.</ab>
        <ab xml:id="d1e1786" n="37"> Venitque Eliacim filius Helciae, praepositus domus, et Sobna
          scriba, et Joahe filius Asaph a commentariis ad Ezechiam scissis vestibus, et nuntiaverunt
          ei verba Rabsacis.</ab>
      </div>
      <div xml:id="d1e1790" type="chap" n="19">
        <ab xml:id="d1e1792" n="1">Quae cum audisset Ezechias rex, scidit vestimenta sua, et
          opertus est sacco, ingressusque est domum Domini.</ab>
        <ab xml:id="d1e1795" n="2">Et misit Eliacim praepositum domus, et Sobnam scribam, et senes
          de sacerdotibus, opertos saccis, ad Isaiam prophetam filium Amos.</ab>
        <ab xml:id="d1e1798" n="3">Qui dixerunt: Haec dicit Ezechias: Dies tribulationis, et
          increpationis, et blasphemiae dies iste: venerunt filii usque ad partum, et vires non
          habet parturiens.</ab>
        <ab xml:id="d1e1801" n="4">Si forte audiat Dominus Deus tuus universa verba Rabsacis, quem
          misit rex Assyriorum dominus suus ut exprobraret Deum viventem et argueret verbis, quae
          audivit Dominus Deus tuus: et fac orationem pro reliquiis quae repertae sunt.</ab>
        <ab xml:id="d1e1804" n="5">Venerunt ergo servi regis Ezechiae ad Isaiam.</ab>
        <ab xml:id="d1e1808" n="6">Dixitque eis Isaias: Haec dicetis domino vestro: Haec dicit
          Dominus: Noli timere a facie sermonum quos audisti, quibus blasphemaverunt pueri regis
          Assyriorum me.</ab>
        <ab xml:id="d1e1811" n="7">Ecce ego immittam ei spiritum, et audiet nuntium, et revertetur
          in terram suam, et dejiciam eum gladio in terra sua.
        </ab>
        <ab xml:id="d1e1815" n="8">Reversus est ergo Rabsaces, et invenit regem Assyriorum
          expugnantem Lobnam: audierat enim quod recessisset de Lachis.</ab>
        <ab xml:id="d1e1818" n="9">Cumque audisset de Tharaca rege Aethiopiae, dicentes: Ecce
          egressus est ut pugnet adversum te: et iret contra eum, misit nuntios ad Ezechiam, dicens
          : </ab>
        <ab xml:id="d1e1821" n="10"> Haec dicite Ezechiae regi Juda: Non te seducat Deus tuus in
          quo habes fiduciam, neque dicas: Non tradetur Jerusalem in manus regis Assyriorum.</ab>
        <ab xml:id="d1e1824" n="11"> Tu enim ipse audisti quae fecerunt reges Assyriorum universis
          terris, quomodo vastaverunt eas: num ergo solus poteris liberari ?</ab>
        <ab xml:id="d1e1828" n="12"> Numquid liberaverunt dii gentium singulos quos vastaverunt
          patres mei, Gozan videlicet, et Haran, et Reseph, et filios Eden qui erant in Thelassar
          ?</ab>
        <ab xml:id="d1e1831" n="13"> ubi est rex Emath, et rex Arphad, et rex civitatis Sepharvaim,
          Ana, et Ava ?</ab>
        <ab xml:id="d1e1834" n="14"> Itaque cum accepisset Ezechias litteras de manu nuntiorum, et
          legisset eas, ascendit in domum Domini, et expandit eas coram Domino,</ab>
        <ab xml:id="d1e1837" n="15"> et oravit in conspectu ejus, dicens: Domine Deus Israël, qui
          sedes super cherubim, tu es Deus solus regum omnium terrae: tu fecisti caelum et
          terram.</ab>
        <ab xml:id="d1e1840" n="16"> Inclina aurem tuam, et audi: aperi, Domine, oculos tuos, et
          vide: audi omnia verba Sennacherib, qui misit ut exprobraret nobis Deum viventem.</ab>
        <ab xml:id="d1e1843" n="17"> Vere, Domine, dissipaverunt reges Assyriorum gentes, et terras
          omnium.</ab>
        <ab xml:id="d1e1847" n="18"> Et miserunt deos eorum in ignem: non enim erant dii, sed opera
          manuum hominum, ex ligno et lapide: et perdiderunt eos.</ab>
        <ab xml:id="d1e1850" n="19"> Nunc igitur Domine Deus noster, salvos nos fac de manu ejus, ut
          sciant omnia regna terrae quia tu es Dominus Deus solus.</ab>
        <ab xml:id="d1e1853" n="20"> Misit autem Isaias filius Amos ad Ezechiam, dicens: Haec dicit
          Dominus Deus Israël: Quae deprecatus es me super Sennacherib rege Assyriorum, audivi.<pc
            ana="#pilcrow"/>
        </ab>
        <ab xml:id="d1e1857" n="21"> Iste est sermo, quem locutus est Dominus de eo: [Sprevit te,
          et subsannavit te, virgo filia Sion : / post tergum tuum caput movit, filia
          Jerusalem./</ab>
        <ab xml:id="d1e1860" n="22"> Cui exprobrasti, et quem blasphemasti ?/ contra quem exaltasti
          vocem tuam, et elevasti in excelsum oculos tuos ?/ Contra Sanctum Israël./</ab>
        <ab xml:id="d1e1863" n="23"> Per manum servorum tuorum exprobrasti Domino, et dixisti : / In
          multitudine curruum meorum ascendi excelsa montium in summitate Libani,/ et succidi
          sublimes cedros ejus, et electas abietes illius./ Et ingressus sum usque ad terminos
          ejus,/ et saltum Carmeli ejus</ab>
        <ab xml:id="d1e1867" n="24"> ego succidi./ Et bibi aquas alienas, et siccavi vestigiis pedum
          meorum omnes aquas clausas./</ab>
        <ab xml:id="d1e1870" n="25"> Numquid non audisti quid ab initio fecerim ?/ ex diebus
          antiquis plasmavi illud, et nunc adduxi : / eruntque in ruinam collium pugnantium civitates
          munitae./</ab>
        <ab xml:id="d1e1873" n="26"> Et qui sedent in eis, humiles manu, contremuerunt et confusi
          sunt : / facti sunt velut foenum agri, et virens herba tectorum,/ quae arefacta est
          antequam veniret ad maturitatem./</ab>
        <ab xml:id="d1e1876" n="27"> Habitaculum tuum, et egressum tuum, et introitum tuum, et viam
          tuam ego praescivi,/ et furorem tuum contra me./</ab>
        <ab xml:id="d1e1879" n="28"> Insanisti in me, et superbia tua ascendit in aures meas : /
          ponam itaque circulum in naribus tuis, et camum in labiis tuis,/ et reducam te in viam per
          quam venisti./</ab>
        <ab xml:id="d1e1882" n="29"> Tibi autem, Ezechia, hoc erit signum : / comede hoc anno quae
          repereris : / in secundo autem anno, quae sponte nascuntur : / porro in tertio anno seminate
          et metite : / plantate vineas, et comedite fructum earum./</ab>
        <ab xml:id="d1e1886" n="30"> Et quodcumque reliquum fuerit de domo Juda, mittet radicem
          deorsum,/ et faciet fructum sursum./</ab>
        <ab xml:id="d1e1889" n="31"> De Jerusalem quippe egredientur reliquiae,/ et quod salvetur de
          monte Sion : / zelus Domini exercituum faciet hoc./</ab>
        <ab xml:id="d1e1892" n="32"> Quam ob rem haec dicit Dominus de rege Assyriorum : / Non
          ingredietur urbem hanc, nec mittet in eam sagittam,/ nec occupabit eam clypeus, nec
          circumdabit eam munitio./</ab>
        <ab xml:id="d1e1895" n="33"> Per viam qua venit, revertetur : / et civitatem hanc non
          ingredietur, dicit Dominus./</ab>
        <ab xml:id="d1e1898" n="34"> Protegamque urbem hanc, et salvabo eam propter me,/ et propter
          David servum meum.]
        </ab>
        <ab xml:id="d1e1902" n="35"> Factum est igitur in nocte illa, venit angelus Domini, et
          percussit in castris Assyriorum centum octoginta quinque millia. Cumque diluculo
          surrexisset, vidit omnia corpora mortuorum: et recedens abiit,</ab>
        <ab xml:id="d1e1906" n="36"> et reversus est Sennacherib rex Assyriorum, et mansit in
          Ninive.</ab>
        <ab xml:id="d1e1909" n="37"> Cumque adoraret in templo Nesroch deum suum, Adramelech et
          Sarasar filii ejus percusserunt eum gladio, fugeruntque in terram Armeniorum: et regnavit
          Asarhaddon filius ejus pro eo.</ab>
      </div>
      <div xml:id="d1e1913" type="chap" n="20">
        <ab xml:id="d1e1915" n="1">In diebus illis aegrotavit Ezechias usque ad mortem: et venit
          ad eum Isaias filius Amos propheta, dixitque ei: Haec dicit Dominus Deus: Praecipe domui
          tuae: morieris enim tu, et non vives.</ab>
        <ab xml:id="d1e1918" n="2">Qui convertit faciem suam ad parietem, et oravit Dominum, dicens
          : </ab>
        <ab xml:id="d1e1921" n="3">Obsecro, Domine: memento, quaeso, quomodo ambulaverim coram te
          in veritate, et in corde perfecto, et quod placitum est coram te fecerim. Flevit itaque
          Ezechias fletu magno.</ab>
        <ab xml:id="d1e1924" n="4">Et antequam egrederetur Isaias mediam partem atrii, factus est
          sermo Domini ad eum, dicens : </ab>
        <ab xml:id="d1e1927" n="5">Revertere, et dic Ezechiae duci populi mei: Haec dicit Dominus
          Deus David patris tui: Audivi orationem tuam, et vidi lacrimas tuas, et ecce sanavi te : 
          die tertio ascendes templum Domini.</ab>
        <ab xml:id="d1e1931" n="6">Et addam diebus tuis quindecim annos: sed et de manu regis
          Assyriorum liberabo te, et civitatem hanc: et protegam urbem istam propter me, et propter
          David servum meum.</ab>
        <ab xml:id="d1e1934" n="7">Dixitque Isaias: Afferte massam ficorum. Quam cum attulissent,
          et posuissent super ulcus ejus, curatus est.</ab>
        <ab xml:id="d1e1937" n="8">Dixerat autem Ezechias ad Isaiam: Quod erit signum, quia
          Dominus me sanabit, et quia ascensurus sum die tertia templum Domini ?</ab>
        <ab xml:id="d1e1940" n="9">Cui ait Isaias: Hoc erit signum a Domino quod facturus sit
          Dominus sermonem quem locutus est: vis ut ascendat umbra decem lineis, an ut revertatur
          totidem gradibus ?</ab>
        <ab xml:id="d1e1943" n="10"> Et ait Ezechias: Facile est umbram crescere decem lineis: nec
          hoc volo ut fiat, sed ut revertatur retrorsum decem gradibus.</ab>
        <ab xml:id="d1e1946" n="11"> Invocavit itaque Isaias propheta Dominum, et reduxit umbram per
          lineas quibus jam descenderat in horologio Achaz, retrorsum decem gradibus.<pc
            ana="#pilcrow"/>
        </ab>
        <ab xml:id="d1e1951" n="12"> In tempore illo misit Berodach Baladan, filius Baladan, rex
          Babyloniorum, litteras et munera ad Ezechiam: audierat enim quod aegrotasset
          Ezechias.</ab>
        <ab xml:id="d1e1954" n="13"> Laetatus est autem in adventu eorum Ezechias, et ostendit eis
          domum aromatum, et aurum et argentum, et pigmenta varia, unguenta quoque, et domum vasorum
          suorum, et omnia quae habere poterat in thesauris suis. Non fuit quod non monstraret eis
          Ezechias in domo sua, et in omni potestate sua.</ab>
        <ab xml:id="d1e1957" n="14"> Venit autem Isaias propheta ad regem Ezechiam, dixitque ei : 
          Quid dixerunt viri isti? aut unde venerunt ad te? Cui ait Ezechias: De terra longinqua
          venerunt ad me, de Babylone.</ab>
        <ab xml:id="d1e1960" n="15"> At ille respondit: Quid viderunt in domo tua? Ait Ezechias : 
          Omnia quaecumque sunt in domo mea, viderunt: nihil est quod non monstraverim eis in
          thesauris meis.</ab>
        <ab xml:id="d1e1963" n="16"> Dixit itaque Isaias Ezechiae: Audi sermonem Domini : </ab>
        <ab xml:id="d1e1966" n="17"> Ecce dies venient, et auferentur omnia quae sunt in domo tua,
          et quae condiderunt patres tui usque in diem hanc, in Babylonem: non remanebit quidquam,
          ait Dominus.</ab>
        <ab xml:id="d1e1970" n="18"> Sed et de filiis tuis qui egredientur ex te, quos generabis,
          tollentur, et erunt eunuchi in palatio regis Babylonis.</ab>
        <ab xml:id="d1e1973" n="19"> Dixit Ezechias ad Isaiam: Bonus sermo Domini quem locutus es : 
          sit pax et veritas in diebus meis.
        </ab>
        <ab xml:id="d1e1977" n="20"> Reliqua autem sermonum Ezechiae, et omnis fortitudo ejus, et
          quomodo fecerit piscinam et aquaeductum, et introduxerit aquas in civitatem, nonne haec
          scripta sunt in libro sermonum dierum regum Juda ?</ab>
        <ab xml:id="d1e1980" n="21"> Dormivitque Ezechias cum patribus suis, et regnavit Manasses
          filius ejus pro eo.</ab>
      </div>
      <div xml:id="d1e1984" type="chap" n="21">
        <ab xml:id="d1e1986" n="1">Duodecim annorum erat Manasses cum regnare coepisset, et
          quinquaginta quinque annis regnavit in Jerusalem: nomen matris ejus Haphsiba.</ab>
        <ab xml:id="d1e1989" n="2">Fecitque malum in conspectu Domini, juxta idola gentium quas
          delevit Dominus a facie filiorum Israël.</ab>
        <ab xml:id="d1e1992" n="3">Conversusque est, et aedificavit excelsa quae dissipaverat
          Ezechias pater ejus: et erexit aras Baal, et fecit lucos sicut fecerat Achab rex Israël,
          et adoravit omnem militiam caeli, et coluit eam.</ab>
        <ab xml:id="d1e1995" n="4">Exstruxitque aras in domo Domini, de qua dixit Dominus: In
          Jerusalem ponam nomen meum.</ab>
        <ab xml:id="d1e1998" n="5">Et exstruxit altaria universae militiae caeli in duobus atriis
          templi Domini.</ab>
        <ab xml:id="d1e2002" n="6">Et traduxit filium suum per ignem: et ariolatus est, et
          observavit auguria, et fecit pythones, et aruspices multiplicavit, ut faceret malum coram
          Domino, et irritaret eum.</ab>
        <ab xml:id="d1e2005" n="7">Posuit quoque idolum luci quem fecerat, in templo Domini, super
          quod locutus est Dominus ad David, et ad Salomonem filium ejus: In templo hoc, et in
          Jerusalem quam elegi de cunctis tribubus Israël, ponam nomen meum in sempiternum.</ab>
        <ab xml:id="d1e2008" n="8">Et ultra non faciam commoveri pedem Israël de terra quam dedi
          patribus eorum: si tamen custodierint opere omnia quae praecepi eis, et universam legem
          quam mandavit eis servus meus Moyses.</ab>
        <ab xml:id="d1e2011" n="9">Illi vero non audierunt: sed seducti sunt a Manasse, ut
          facerent malum super gentes quas contrivit Dominus a facie filiorum Israël.</ab>
        <ab xml:id="d1e2014" n="10"> Locutusque est Dominus in manu servorum suorum prophetarum,
          dicens : </ab>
        <ab xml:id="d1e2017" n="11"> Quia fecit Manasses rex Juda abominationes istas pessimas,
          super omnia quae fecerunt Amorrhaei ante eum, et peccare fecit etiam Judam in immunditiis
          suis : </ab>
        <ab xml:id="d1e2021" n="12"> propterea haec dicit Dominus Deus Israël: Ecce ego inducam
          mala super Jerusalem et Judam, ut quicumque audierit, tinniant ambae aures ejus.</ab>
        <ab xml:id="d1e2024" n="13"> Et extendam super Jerusalem funiculum Samariae, et pondus domus
          Achab: et delebo Jerusalem, sicut deleri solent tabulae: et delens vertam, et ducam
          crebrius stylum super faciem ejus.</ab>
        <ab xml:id="d1e2027" n="14"> Dimittam vero reliquias haereditatis meae, et tradam eas in
          manus inimicorum ejus, eruntque in vastitatem, et in rapinam cunctis adversariis suis
          : </ab>
        <ab xml:id="d1e2030" n="15"> eo quod fecerint malum coram me, et perseveraverint irritantes
          me, ex die qua egressi sunt patres eorum ex Aegypto usque ad hanc diem.</ab>
        <ab xml:id="d1e2033" n="16"> Insuper et sanguinem innoxium fudit Manasses multum nimis,
          donec impleret Jerusalem usque ad os: absque peccatis suis quibus peccare fecit Judam, ut
          faceret malum coram Domino.</ab>
        <ab xml:id="d1e2036" n="17"> Reliqua autem sermonum Manasse, ut universa quae fecit, et
          peccatum ejus quod peccavit, nonne haec scripta sunt in libro sermonum dierum regum Juda
          ?</ab>
        <ab xml:id="d1e2040" n="18"> Dormivitque Manasses cum patribus suis, et sepultus est in
          horto domus suae, in horto Oza: et regnavit Amon filius ejus pro eo.
        </ab>
        <ab xml:id="d1e2044" n="19"> Viginti duorum annorum erat Amon cum regnare coepisset: duobus
          quoque annis regnavit in Jerusalem: nomen matris ejus Messalemeth filia Harus de
          Jeteba.</ab>
        <ab xml:id="d1e2047" n="20"> Fecitque malum in conspectu Domini, sicut fecerat Manasses
          pater ejus.</ab>
        <ab xml:id="d1e2050" n="21"> Et ambulavit in omni via per quam ambulaverat pater ejus,
          servivitque immunditiis quibus servierat pater ejus, et adoravit eas : </ab>
        <ab xml:id="d1e2053" n="22"> et dereliquit Dominum Deum patrum suorum, et non ambulavit in
          via Domini.</ab>
        <ab xml:id="d1e2056" n="23"> Tetenderuntque ei insidias servi sui, et interfecerunt regem in
          domo sua.</ab>
        <ab xml:id="d1e2060" n="24"> Percussit autem populus terrae omnes qui conjuraverant contra
          regem Amon, et constituerunt sibi regem Josiam filium ejus pro eo.</ab>
        <ab xml:id="d1e2063" n="25"> Reliqua autem sermonum Amon quae fecit, nonne haec scripta sunt
          in libro sermonum dierum regum Juda ?</ab>
        <ab xml:id="d1e2066" n="26"> Sepelieruntque eum in sepulchro suo, in horto Oza: et regnavit
          Josias filius ejus pro eo.</ab>
      </div>
      <div xml:id="d1e2070" type="chap" n="22">
        <ab xml:id="d1e2072" n="1">Octo annorum erat Josias cum regnare coepisset: triginta et uno
          anno regnavit in Jerusalem: nomen matris ejus Idida filia Hadaia de Besecath.</ab>
        <ab xml:id="d1e2075" n="2">Fecitque quod placitum erat coram Domino, et ambulavit per omnes
          vias David patris sui: non declinavit ad dexteram, sive ad sinistram.</ab>
        <ab xml:id="d1e2078" n="3">Anno autem octavodecimo regis Josiae, misit rex Saphan filium
          Aslia filii Messulam scribam templi Domini, dicens ei : </ab>
        <ab xml:id="d1e2081" n="4">Vade ad Helciam sacerdotem magnum, ut confletur pecunia quae
          illata est in templum Domini, quam collegerunt janitores templi a populo : </ab>
        <ab xml:id="d1e2084" n="5">deturque fabris per praepositos domus Domini, qui et distribuant
          eam his qui operantur in templo Domini, ad instauranda sartatecta templi : </ab>
        <ab xml:id="d1e2088" n="6">tignariis videlicet et caementariis, et iis qui interrupta
          componunt: et ut emantur ligna, et lapides de lapicidinis, ad instaurandum templum
          Domini.</ab>
        <ab xml:id="d1e2091" n="7">Verumtamen non supputetur eis argentum quod accipiunt, sed in
          potestate habeant, et in fide.
        </ab>
        <ab xml:id="d1e2095" n="8">Dixit autem Helcias pontifex ad Saphan scribam: Librum legis
          reperi in domo Domini. Deditque Helcias volumen Saphan, qui et legit illud.</ab>
        <ab xml:id="d1e2098" n="9">Venit quoque Saphan scriba ad regem, et renuntiavit ei quod
          praeceperat, et ait: Conflaverunt servi tui pecuniam quae reperta est in domo Domini, et
          dederunt ut distribueretur fabris a praefectis operum templi Domini.</ab>
        <ab xml:id="d1e2101" n="10"> Narravit quoque Saphan scriba regi, dicens: Librum dedit mihi
          Helcias sacerdos. Quem cum legisset Saphan coram rege,</ab>
        <ab xml:id="d1e2104" n="11"> et audisset rex verba libri legis Domini, scidit vestimenta
          sua.</ab>
        <ab xml:id="d1e2108" n="12"> Et praecepit Helciae sacerdoti, et Ahicam filio Saphan, et
          Achobor filio Micha, et Saphan scribae, et Asaiae servo regis, dicens : </ab>
        <ab xml:id="d1e2111" n="13"> Ite et consulite Dominum super me, et super populo, et super
          omni Juda, de verbis voluminis istius, quod inventum est: magna enim ira Domini succensa
          est contra nos, quia non audierunt patres nostri verba libri hujus, ut facerent omne quod
          scriptum est nobis.</ab>
        <ab xml:id="d1e2114" n="14"> Ierunt itaque Helcias sacerdos, et Ahicam, et Achobor, et
          Sapham, et Asaia, ad Holdam prophetidem, uxorem Sellum filii Thecuae filii Araas custodis
          vestium, quae habitabat in Jerusalem in Secunda: locutique sunt ad eam.</ab>
        <ab xml:id="d1e2117" n="15"> Et illa respondit eis: Haec dicit Dominus Deus Israël: Dicite
          viro qui misit vos ad me : </ab>
        <ab xml:id="d1e2120" n="16"> Haec dicit Dominus: Ecce ego adducam mala super locum istum,
          et super habitatores ejus, omnia verba legis quae legit rex Juda : </ab>
        <ab xml:id="d1e2123" n="17"> quia dereliquerunt me, et sacrificaverunt diis alienis,
          irritantes me in cunctis operibus manuum suarum: et succendetur indignatio mea in loco
          hoc, et non extinguetur.</ab>
        <ab xml:id="d1e2127" n="18"> Regi autem Juda, qui misit vos ut consuleretis Dominum, sic
          dicetis: Haec dicit Dominus Deus Israël: Pro eo quod audisti verba voluminis,</ab>
        <ab xml:id="d1e2130" n="19"> et perterritum est cor tuum, et humiliatus es coram Domino,
          auditis sermonibus contra locum istum et habitatores ejus, quod videlicet fierent in
          stuporem et in maledictum: et scidisti vestimenta tua, et flevisti coram me, et ego
          audivi, ait Dominus : </ab>
        <ab xml:id="d1e2133" n="20"> idcirco colligam te ad patres tuos, et colligeris ad sepulchrum
          tuum in pace, ut non videant oculi tui omnia mala quae inducturus sum super locum
          istum.</ab>
      </div>
      <div xml:id="d1e2137" type="chap" n="23">
        <ab xml:id="d1e2139" n="1">Et renuntiaverunt regi quod dixerat. Qui misit: et congregati
          sunt ad eum omnes senes Juda et Jerusalem.</ab>
        <ab xml:id="d1e2142" n="2">Ascenditque rex templum Domini, et omnes viri Juda, universique
          qui habitabant in Jerusalem cum eo sacerdotes et prophetae, et omnis populus a parvo usque
          ad magnum: legitque, cunctis audientibus, omnia verba libri foederis, qui inventus est in
          domo Domini.</ab>
        <ab xml:id="d1e2145" n="3">Stetitque rex super gradum: et foedus percussit coram Domino,
          ut ambularent post Dominum, et custodirent praecepta ejus, et testimonia, et caeremonias
          in omni corde, et in tota anima, et suscitarent verba foederis hujus, quae scripta erant
          in libro illo: acquievitque populus pacto.</ab>
        <ab xml:id="d1e2148" n="4">Et praecepit rex Helciae pontifici, et sacerdotibus secundi
          ordinis, et janitoribus, ut projicerent de templo Domini omnia vasa quae facta fuerant
          Baal, et in luco, et universae militiae caeli: et combussit ea foris Jerusalem in
          convalle Cedron, et tulit pulverem eorum in Bethel.</ab>
        <ab xml:id="d1e2151" n="5">Et delevit aruspices quos posuerant reges Juda ad sacrificandum
          in excelsis per civitates Juda, et in circuitu Jerusalem: et eos qui adolebant incensum
          Baal, et soli, et lunae, et duodecim signis, et omni militiae caeli.</ab>
        <ab xml:id="d1e2155" n="6">Et efferri fecit lucum de domo Domini foras Jerusalem in
          convalle Cedron, et combussit eum ibi, et redegit in pulverem, et projecit super sepulchra
          vulgi.</ab>
        <ab xml:id="d1e2158" n="7">Destruxit quoque aediculas effeminatorum quae erant in domo
          Domini, pro quibus mulieres texebant quasi domunculas luci.</ab>
        <ab xml:id="d1e2161" n="8">Congregavitque omnes sacerdotes de civitatibus Juda, et
          contaminavit excelsa ubi sacrificabant sacerdotes de Gabaa usque Bersabee, et destruxit
          aras portarum in introitu ostii Josue principis civitatis, quod erat ad sinistram portae
          civitatis.</ab>
        <ab xml:id="d1e2164" n="9">Verumtamen non ascendebant sacerdotes excelsorum ad altare
          Domini in Jerusalem: sed tantum comedebant azyma in medio fratrum suorum.</ab>
        <ab xml:id="d1e2167" n="10"> Contaminavit quoque Topheth, quod est in convalle filii Ennom,
          ut nemo consecraret filium suum aut filiam per ignem, Moloch.</ab>
        <ab xml:id="d1e2170" n="11"> Abstulit quoque equos quos dederant reges Juda soli in introitu
          templi Domini juxta exedram Nathanmelech eunuchi, qui erat in Pharurim: currus autem
          solis combussit igni.</ab>
        <ab xml:id="d1e2174" n="12"> Altaria quoque quae erant super tecta coenaculi Achaz, quae
          fecerant reges Juda, et altaria quae fecerat Manasses in duobus atriis templi Domini,
          destruxit rex, et cucurrit inde, et dispersit cinerem eorum in torrentem Cedron.</ab>
        <ab xml:id="d1e2177" n="13"> Excelsa quoque, quae erant in Jerusalem ad dexteram partem
          montis offensionis, quae aedificaverat Salomon rex Israël Astaroth idolo Sidoniorum, et
          Chamos offensioni Moab, et Melchom abominationi filiorum Ammon, polluit rex.</ab>
        <ab xml:id="d1e2180" n="14"> Et contrivit statuas, et succidit lucos: replevitque loca
          eorum ossibus mortuorum.</ab>
        <ab xml:id="d1e2183" n="15"> Insuper et altare quod erat in Bethel, et excelsum quod fecerat
          Jeroboam filius Nabat, qui peccare fecit Israël: et altare illud, et excelsum destruxit,
          atque combussit, et comminuit in pulverem, succenditque etiam lucum.</ab>
        <ab xml:id="d1e2186" n="16"> Et conversus Josias, vidit ibi sepulchra quae erant in monte : 
          misitque et tulit ossa de sepulchris, et combussit ea super altare, et polluit illud juxta
          verbum Domini quod locutus est vir Dei, qui praedixerat verba haec.</ab>
        <ab xml:id="d1e2189" n="17"> Et ait: Quis est titulus ille, quem video? Responderuntque ei
          cives urbis illius: Sepulchrum est hominis Dei, qui venit de Juda, et praedixit verba
          haec, quae fecisti super altare Bethel.</ab>
        <ab xml:id="d1e2193" n="18"> Et ait: Dimitte eum: nemo commoveat ossa ejus. Et intacta
          manserunt ossa illius cum ossibus prophetae qui venerat de Samaria.</ab>
        <ab xml:id="d1e2196" n="19"> Insuper et omnia fana excelsorum quae erant in civitatibus
          Samariae, quae fecerant reges Israël ad irritandum Dominum, abstulit Josias: et fecit eis
          secundum omnia opera quae fecerat in Bethel.</ab>
        <ab xml:id="d1e2199" n="20"> Et occidit universos sacerdotes excelsorum qui erant ibi super
          altaria, et combussit ossa humana super ea: reversusque est Jerusalem.</ab>
        <ab xml:id="d1e2202" n="21"> Et praecepit omni populo, dicens: Facite Phase Domino Deo
          vestro, secundum quod scriptum est in libro foederis hujus.</ab>
        <ab xml:id="d1e2205" n="22"> Nec enim factum est Phase tale a diebus judicum qui
          judicaverunt Israël, et omnium dierum regum Israël et regum Juda,</ab>
        <ab xml:id="d1e2208" n="23"> sicut in octavodecimo anno regis Josiae factum est Phase istud
          Domino in Jerusalem.</ab>
        <ab xml:id="d1e2212" n="24"> Sed et pythones, et ariolos, et figuras idolorum, et
          immunditias, et abominationes, quae fuerant in terra Juda et Jerusalem, abstulit Josias : 
          ut statueret verba legis quae scripta sunt in libro quem invenit Helcias sacerdos in
          templo Domini.</ab>
        <ab xml:id="d1e2215" n="25"> Similis illi non fuit ante eum rex, qui reverteretur ad Dominum
          in omni corde suo, et in tota anima sua, et in universa virtute sua juxta omnem legem
          Moysi: neque post eum surrexit similis illi.</ab>
        <ab xml:id="d1e2218" n="26"> Verumtamen non est aversus Dominus ab ira furoris sui magni quo
          iratus est furor ejus contra Judam propter irritationes quibus provocaverat eum
          Manasses.</ab>
        <ab xml:id="d1e2221" n="27"> Dixit itaque Dominus: Etiam Judam auferam a facie mea, sicut
          abstuli Israël: et projiciam civitatem hanc quam elegi Jerusalem, et domum de qua dixi : 
          Erit nomen meum ibi.
        </ab>
        <ab xml:id="d1e2225" n="28"> Reliqua autem sermonum Josiae, et universa quae fecit, nonne
          haec scripta sunt in libro verborum dierum regum Juda ?</ab>
        <ab xml:id="d1e2228" n="29"> In diebus ejus ascendit Pharao Nechao rex Aegypti contra regem
          Assyriorum ad flumen Euphraten, et abiit Josias rex in occursum ejus: et occisus est in
          Mageddo cum vidisset eum.</ab>
        <ab xml:id="d1e2232" n="30"> Et portaverunt eum servi sui mortuum de Mageddo: et
          pertulerunt in Jerusalem, et sepelierunt eum in sepulchro suo. Tulitque populus terrae
          Joachaz filium Josiae: et unxerunt eum, et constituerunt eum regem pro patre suo.<pc
            ana="#pilcrow"/>
        </ab>
        <ab xml:id="d1e2236" n="31"> Viginti trium annorum erat Joachaz cum regnare coepisset, et
          tribus mensibus regnavit in Jerusalem: nomen matris ejus Amital filia Jeremiae de
          Lobna.</ab>
        <ab xml:id="d1e2239" n="32"> Et fecit malum coram Domino, juxta omnia quae fecerant patres
          ejus.</ab>
        <ab xml:id="d1e2242" n="33"> Vinxitque eum Pharao Nechao in Rebla, quae est in terra Emath,
          ne regnaret in Jerusalem: et imposuit mulctam terrae centum talentis argenti, et talento
            auri.
        </ab>
        <ab xml:id="d1e2246" n="34"> Regemque constituit Pharao Nechao Eliacim filium Josiae pro
          Josia patre ejus: vertitque nomen ejus Joakim. Porro Joachaz tulit, et duxit in Aegyptum,
          et mortuus est ibi.</ab>
        <ab xml:id="d1e2249" n="35"> Argentum autem et aurum dedit Joakim Pharaoni, cum indixisset
          terrae per singulos, ut conferretur juxta praeceptum Pharaonis: et unumquemque juxta
          vires suas exegit, tam argentum quam aurum, de populo terrae, ut daret Pharaoni
          Nechao.</ab>
        <ab xml:id="d1e2253" n="36"> Viginti quinque annorum erat Joakim cum regnare coepisset, et
          undecim annis regnavit in Jerusalem: nomen matris ejus Zebida filia Phadaia de Ruma.</ab>
        <ab xml:id="d1e2256" n="37"> Et fecit malum coram Domino juxta omnia quae fecerant patres
          ejus.</ab>
      </div>
      <div xml:id="d1e2261" type="chap" n="24">
        <ab xml:id="d1e2263" n="1">In diebus ejus ascendit Nabuchodonosor rex Babylonis, et factus
          est ei Joakim servus tribus annis: et rursum rebellavit contra eum.</ab>
        <ab xml:id="d1e2266" n="2">Immisitque ei Dominus latrunculos Chaldaeorum, et latrunculos
          Syriae, et latrunculos Moab, et latrunculos filiorum Ammon: et immisit eos in Judam ut
          disperderent eum, juxta verbum Domini quod locutus fuerat per servos suos prophetas.</ab>
        <ab xml:id="d1e2269" n="3">Factum est autem hoc per verbum Domini contra Judam, ut auferret
          eum coram se propter peccata Manasse universa quae fecit,</ab>
        <ab xml:id="d1e2272" n="4">et propter sanguinem innoxium quem effudit, et implevit
          Jerusalem cruore innocentium: et ob hanc rem noluit Dominus propitiari.</ab>
        <ab xml:id="d1e2275" n="5">Reliqua autem sermonum Joakim, et universa quae fecit, nonne
          haec scripta sunt in libro sermonum dierum regum Juda? Et dormivit Joakim cum patribus
          suis : </ab>
        <ab xml:id="d1e2279" n="6">et regnavit Joachin filius ejus pro eo.</ab>
        <ab xml:id="d1e2282" n="7">Et ultra non addidit rex Aegypti ut egrederetur de terra sua : 
          tulerat enim rex Babylonis, a rivo Aegypti usque ad fluvium Euphraten, omnia quae fuerant
          regis Aegypti.
        </ab>
        <ab xml:id="d1e2286" n="8">Decem et octo annorum erat Joachin cum regnare coepisset, et
          tribus mensibus regnavit in Jerusalem: nomen matris ejus Nohesta filia Elnathan de
          Jerusalem.</ab>
        <ab xml:id="d1e2289" n="9">Et fecit malum coram Domino, juxta omnia quae fecerat pater
          ejus.</ab>
        <ab xml:id="d1e2292" n="10"> In tempore illo ascenderunt servi Nabuchodonosor regis
          Babylonis in Jerusalem, et circumdata est urbs munitionibus.</ab>
        <ab xml:id="d1e2295" n="11"> Venitque Nabuchodonosor rex Babylonis ad civitatem cum servis
          suis ut oppugnarent eam.</ab>
        <ab xml:id="d1e2299" n="12"> Egressusque est Joachin rex Juda ad regem Babylonis, ipse et
          mater ejus, et servi ejus, et principes ejus, et eunuchi ejus: et suscepit eum rex
          Babylonis anno octavo regni sui.</ab>
        <ab xml:id="d1e2302" n="13"> Et protulit inde omnes thesauros domus Domini, et thesauros
          domus regiae: et concidit universa vasa aurea quae fecerat Salomon rex Israël in templo
          Domini juxta verbum Domini.
        </ab>
        <ab xml:id="d1e2306" n="14"> Et transtulit omnem Jerusalem, et universos principes, et omnes
          fortes exercitus, decem millia, in captivitatem, et omnem artificem et clusorem: nihilque
          relictum est, exceptis pauperibus populi terrae.</ab>
        <ab xml:id="d1e2309" n="15"> Transtulit quoque Joachin in Babylonem, et matrem regis, et
          uxores regis, et eunuchos ejus: et judices terrae duxit in captivitatem de Jerusalem in
          Babylonem.</ab>
        <ab xml:id="d1e2312" n="16"> Et omnes viros robustos, septem millia, et artifices, et
          clusores mille, omnes viros fortes et bellatores: duxitque eos rex Babylonis captivos in
          Babylonem.</ab>
        <ab xml:id="d1e2315" n="17"> Et constituit Matthaniam patruum ejus pro eo: imposuitque
          nomen ei Sedeciam.
        </ab>
        <ab xml:id="d1e2320" n="18"> Vigesimum et primum annum aetatis habebat Sedecias cum regnare
          coepisset, et undecim annis regnavit in Jerusalem: nomen matris ejus erat Amital filia
          Jeremiae de Lobna.</ab>
        <ab xml:id="d1e2323" n="19"> Et fecit malum coram Domino, juxta omnia quae fecerat
          Joakim.</ab>
        <ab xml:id="d1e2326" n="20"> Irascebatur enim Dominus contra Jerusalem et contra Judam,
          donec projiceret eos a facie sua: recessitque Sedecias a rege Babylonis.</ab>
      </div>
      <div xml:id="d1e2330" type="chap" n="25">
        <ab xml:id="d1e2332" n="1">Factum est autem anno nono regni ejus, mense decimo, decima die
          mensis, venit Nabuchodonosor rex Babylonis, ipse et omnis exercitus ejus, in Jerusalem, et
          circumdederunt eam: et exstruxerunt in circuitu ejus munitiones.</ab>
        <ab xml:id="d1e2335" n="2">Et clausa est civitas atque vallata usque ad undecimum annum
          regis Sedeciae,</ab>
        <ab xml:id="d1e2338" n="3">nona die mensis: praevaluitque fames in civitate, nec erat
          panis populo terrae.</ab>
        <ab xml:id="d1e2341" n="4">Et interrupta est civitas: et omnes viri bellatores nocte
          fugerunt per viam portae quae est inter duplicem murum ad hortum regis. Porro Chaldaei
          obsidebant in circuitu civitatem. Fugit itaque Sedecias per viam quae ducit ad campestria
          solitudinis.</ab>
        <ab xml:id="d1e2344" n="5">Et persecutus est exercitus Chaldaeorum regem, comprehenditque
          eum in planitie Jericho: et omnes bellatores qui erant cum eo, dispersi sunt, et
          reliquerunt eum.</ab>
        <ab xml:id="d1e2348" n="6">Apprehensum ergo regem duxerunt ad regem Babylonis in Reblatha : 
          qui locutus est cum eo judicium.</ab>
        <ab xml:id="d1e2351" n="7">Filios autem Sedeciae occidit coram eo, et oculos ejus effodit,
          vinxitque eum catenis, et adduxit in Babylonem.
        </ab>
        <ab xml:id="d1e2355" n="8">Mense quinto, septima die mensis, ipse est annus nonusdecimus
          regis Babylonis, venit Nabuzardan princeps exercitus, servus regis Babylonis, in
          Jerusalem.</ab>
        <ab xml:id="d1e2358" n="9">Et succendit domum Domini, et domum regis: et domos Jerusalem,
          omnemque domum combussit igni.</ab>
        <ab xml:id="d1e2361" n="10"> Et muros Jerusalem in circuitu destruxit omnis exercitus
          Chaldaeorum, qui erat cum principe militum.</ab>
        <ab xml:id="d1e2364" n="11"> Reliquam autem populi partem quae remanserat in civitate, et
          perfugas qui transfugerant ad regem Babylonis, et reliquum vulgus transtulit Nabuzardan
          princeps militiae.</ab>
        <ab xml:id="d1e2368" n="12"> Et de pauperibus terrae reliquit vinitores et agricolas.</ab>
        <ab xml:id="d1e2371" n="13"> Columnas autem aereas quae erant in templo Domini, et bases, et
          mare aereum quod erat in domo Domini, confregerunt Chaldaei, et transtulerunt aes omne in
          Babylonem.</ab>
        <ab xml:id="d1e2374" n="14"> Ollas quoque aereas, et trullas, et tridentes, et scyphos, et
          mortariola, et omnia vasa aerea, in quibus ministrabant, tulerunt.</ab>
        <ab xml:id="d1e2377" n="15"> Necnon et thuribula, et phialas: quae aurea, aurea, et quae
          argentea, argentea tulit princeps militiae,</ab>
        <ab xml:id="d1e2380" n="16"> id est, columnas duas, mare unum, et bases quas fecerat Salomon
          in templo Domini: non erat pondus aeris omnium vasorum.</ab>
        <ab xml:id="d1e2383" n="17"> Decem et octo cubitos altitudinis habebat columna una: et
          capitellum aereum super se altitudinis trium cubitorum: et retiaculum, et malogranata
          super capitellum columnae, omnia aerea: similem et columna secunda habebat ornatum.</ab>
        <ab xml:id="d1e2387" n="18"> Tulit quoque princeps militiae Saraiam sacerdotem primum, et
          Sophoniam sacerdotem secundum, et tres janitores.</ab>
        <ab xml:id="d1e2390" n="19"> Et de civitate eunuchum unum, qui erat praefectus super
          bellatores viros: et quinque viros de his qui steterant coram rege, quos reperit in
          civitate: et Sopher principem exercitus, qui probabat tyrones de populo terrae: et
          sexaginta viros e vulgo, qui inventi fuerant in civitate.</ab>
        <ab xml:id="d1e2393" n="20"> Quos tollens Nabuzardan princeps militum, duxit ad regem
          Babylonis in Reblatha.</ab>
        <ab xml:id="d1e2396" n="21"> Percussitque eos rex Babylonis, et interfecit eos in Reblatha
          in terra Emath: et translatus est Juda de terra sua.
        </ab>
        <ab xml:id="d1e2400" n="22"> Populo autem qui relictus erat in terra Juda, quem dimiserat
          Nabuchodonosor rex Babylonis, praefecit Godoliam filium Ahicam filii Saphan.</ab>
        <ab xml:id="d1e2403" n="23"> Quod cum audissent omnes duces militum, ipsi et viri qui erant
          cum eis, videlicet quod constituisset rex Babylonis Godoliam, venerunt ad Godoliam in
          Maspha, Ismahel filius Nathaniae, et Johanan filius Caree, et Saraia filius Thanehumeth
          Netophathites, et Jezonias filius Maachathi, ipsi et socii eorum.</ab>
        <ab xml:id="d1e2407" n="24"> Juravitque Godolias ipsis et sociis eorum, dicens: Nolite
          timere servire Chaldaeis: manete in terra, et servite regi Babylonis, et bene erit
          vobis.</ab>
        <ab xml:id="d1e2410" n="25"> Factum est autem in mense septimo, venit Ismahel filius
          Nathaniae filii Elisama de semine regio, et decem viri cum eo: percusseruntque Godoliam,
          qui et mortuus est: sed et Judaeos et Chaldaeos qui erant cum eo in Maspha.<pc
            ana="#pilcrow"/>
        </ab>
        <ab xml:id="d1e2414" n="26"> Consurgensque omnis populus a parvo usque ad magnum, et
          principes militum, venerunt in Aegyptum timentes Chaldaeos.</ab>
        <ab xml:id="d1e2417" n="27"> Factum est vero in anno trigesimo septimo transmigrationis
          Joachin regis Juda, mense duodecimo, vigesima septima die mensis: sublevavit Evilmerodach
          rex Babylonis, anno quo regnare coeperat, caput Joachin regis Juda de carcere.</ab>
        <ab xml:id="d1e2420" n="28"> Et locutus est ei benigne, et posuit thronum ejus super thronum
          regum qui erant cum eo in Babylone.</ab>
        <ab xml:id="d1e2423" n="29"> Et mutavit vestes ejus quas habuerat in carcere, et comedebat
          panem semper in conspectu ejus cunctis diebus vitae suae.</ab>
        <ab xml:id="d1e2427" n="30"> Annonam quoque constituit ei sine intermissione, quae et
          dabatur ei a rege per singulos dies omnibus diebus vitae suae.</ab>
      </div>



    </body>
  </text>
</TEI>

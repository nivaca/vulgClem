<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Actus Apostolorum</title>
      </titleStmt>
      <publicationStmt>
        <p>Publication Information</p>
      </publicationStmt>
      <sourceDesc>
        <p>Information about the source</p>
      </sourceDesc>
    </fileDesc>
  </teiHeader>
  <text>
    <body>
      <div xml:id="d1e30" type="chap" n="1">
        <ab xml:id="d1e32" n="1"> Primum quidem sermonem feci de omnibus, o Theophile, quae coepit
          Jesus facere et docere</ab>
        <ab xml:id="d1e35" n="2"> usque in diem qua praecipiens Apostolis per Spiritum Sanctum, quos
          elegit, assumptus est :</ab>
        <ab xml:id="d1e38" n="3"> quibus et praebuit seipsum vivum post passionem suam in multis
          argumentis, per dies quadraginta apparens eis, et loquens de regno Dei.<pc ana="#pilcrow"
          />
        </ab>
        <ab xml:id="d1e43" n="4"> Et convescens, praecepit eis ab Jerosolymis ne discederent, sed
          exspectarent promissionem Patris, quam audistis (inquit) per os meum :</ab>
        <ab xml:id="d1e46" n="5"> quia Joannes quidem baptizavit aqua, vos autem baptizabimini
          Spiritu Sancto non post multos hos dies.</ab>
        <ab xml:id="d1e50" n="6"> Igitur qui convenerant, interrogabant eum, dicentes : Domine, si
          in tempore hoc restitues regnum Israël ?</ab>
        <ab xml:id="d1e53" n="7"> Dixit autem eis : Non est vestrum nosse tempora vel momenta quae
          Pater posuit in sua potestate :</ab>
        <ab xml:id="d1e56" n="8"> sed accipietis virtutem supervenientis Spiritus Sancti in vos, et
          eritis mihi testes in Jerusalem, et in omni Judaea, et Samaria, et usque ad ultimum
            terrae.<pc ana="#pilcrow"/>
        </ab>
        <ab xml:id="d1e61" n="9"> Et cum haec dixisset, videntibus illis, elevatus est : et nubes
          suscepit eum ab oculis eorum.</ab>
        <ab xml:id="d1e64" n="10"> Cumque intuerentur in caelum euntem illum, ecce duo viri
          astiterunt juxta illos in vestibus albis,</ab>
        <ab xml:id="d1e67" n="11"> qui et dixerunt : Viri Galilaei, quid statis aspicientes in
          caelum ? Hic Jesus, qui assumptus est a vobis in caelum, sic veniet quemadmodum vidistis
          eum euntem in caelum.<pc ana="#pilcrow"/>
        </ab>
        <ab xml:id="d1e73" n="12"> Tunc reversi sunt Jerosolymam a monte qui vocatur Oliveti, qui
          est juxta Jerusalem, sabbati habens iter.</ab>
        <ab xml:id="d1e76" n="13"> Et cum introissent in coenaculum, ascenderunt ubi manebant
          Petrus, et Joannes, Jacobus, et Andreas, Philippus, et Thomas, Bartholomaeus, et
          Matthaeus, Jacobus Alphaei, et Simon Zelotes, et Judas Jacobi.</ab>
        <ab xml:id="d1e79" n="14"> Hi omnes erant perseverantes unanimiter in oratione cum
          mulieribus, et Maria matre Jesu, et fratribus ejus.<pc ana="#pilcrow"/>
        </ab>
        <ab xml:id="d1e84" n="15"> In diebus illis, exsurgens Petrus in medio fratrum, dixit (erat
          autem turba hominum simul, fere centum viginti) :</ab>
        <ab xml:id="d1e87" n="16"> Viri fratres, oportet impleri Scripturam quam praedixit Spiritus
          Sanctus per os David de Juda, qui fuit dux eorum qui comprehenderunt Jesum :</ab>
        <ab xml:id="d1e90" n="17"> qui connumeratus erat in nobis, et sortitus est sortem ministerii
          hujus.</ab>
        <ab xml:id="d1e94" n="18"> Et hic quidem possedit agrum de mercede iniquitatis, et suspensus
          crepuit medius : et diffusa sunt omnia viscera ejus.</ab>
        <ab xml:id="d1e97" n="19"> Et notum factum est omnibus habitantibus Jerusalem, ita ut
          appellaretur ager ille, lingua eorum, Haceldama, hoc est, ager sanguinis.</ab>
        <ab xml:id="d1e100" n="20"> Scriptum est enim in libro Psalmorum : Fiat commoratio eorum
          deserta, et non sit qui inhabitet in ea : et episcopatum ejus accipiat alter.</ab>
        <ab xml:id="d1e103" n="21"> Oportet ergo ex his viris qui nobiscum sunt congregati in omni
          tempore quo intravit et exivit inter nos Dominus Jesus,</ab>
        <ab xml:id="d1e106" n="22"> incipiens a baptismate Joannis usque in diem qua assumptus est a
          nobis, testem resurrectionis ejus nobiscum fieri unum ex istis.</ab>
        <ab xml:id="d1e109" n="23"> Et statuerunt duos, Joseph, qui vocabatur Barsabas, qui
          cognominatus est Justus, et Mathiam.</ab>
        <ab xml:id="d1e113" n="24"> Et orantes dixerunt : Tu Domine, qui corda nosti omnium, ostende
          quem elegeris ex his duobus unum,</ab>
        <ab xml:id="d1e116" n="25"> accipere locum ministerii hujus et apostolatus, de quo
          praevaricatus est Judas ut abiret in locum suum.</ab>
        <ab xml:id="d1e119" n="26"> Et dederunt sortes eis, et cecidit sors super Mathiam : et
          annumeratus est cum undecim Apostolis.</ab>
      </div>
      <div xml:id="d1e123" type="chap" n="2">
        <ab xml:id="d1e125" n="1"> Et cum complerentur dies Pentecostes, erant omnes pariter in
          eodem loco :</ab>
        <ab xml:id="d1e128" n="2"> et factus est repente de caelo sonus, tamquam advenientis
          spiritus vehementis, et replevit totam domum ubi erant sedentes.</ab>
        <ab xml:id="d1e131" n="3"> Et apparuerunt illis dispertitae linguae tamquam ignis, seditque
          supra singulos eorum :</ab>
        <ab xml:id="d1e134" n="4"> et repleti sunt omnes Spiritu Sancto, et coeperunt loqui variis
          linguis, prout Spiritus Sanctus dabat eloqui illis.</ab>
        <ab xml:id="d1e137" n="5"> Erant autem in Jerusalem habitantes Judaei, viri religiosi ex
          omni natione quae sub caelo est.</ab>
        <ab xml:id="d1e141" n="6"> Facta autem hac voce, convenit multitudo, et mente confusa est,
          quoniam audiebat unusquisque lingua sua illos loquentes.</ab>
        <ab xml:id="d1e144" n="7"> Stupebant autem omnes, et mirabantur, dicentes : Nonne ecce omnes
          isti qui loquuntur, Galilaei sunt ?</ab>
        <ab xml:id="d1e147" n="8"> et quomodo nos audivimus unusquisque linguam nostram in qua nati
          sumus ?</ab>
        <ab xml:id="d1e150" n="9"> Parthi, et Medi, et Aelamitae, et qui habitant Mespotamiam,
          Judaeam, et Cappadociam, Pontum, et Asiam,</ab>
        <ab xml:id="d1e153" n="10"> Phrygiam, et Pamphyliam, Aegyptum, et partes Libyae quae est
          circa Cyrenen : et advenae Romani,</ab>
        <ab xml:id="d1e156" n="11"> Judaei quoque, et Proselyti, Cretes, et Arabes : audivimus eos
          loquentes nostris linguis magnalia Dei.</ab>
        <ab xml:id="d1e160" n="12"> Stupebant autem omnes, et mirabantur ad invicem, dicentes :
          Quidnam vult hoc esse ?</ab>
        <ab xml:id="d1e163" n="13"> Alii autem irridentes dicebant : Quia musto pleni sunt isti.<pc
            ana="#pilcrow"/>
        </ab>
        <ab xml:id="d1e168" n="14"> Stans autem Petrus cum undecim, levavit vocem suam, et locutus
          est eis : Viri Judaei, et qui habitatis Jerusalem universi, hoc vobis notum sit, et
          auribus percipite verba mea.</ab>
        <ab xml:id="d1e171" n="15"> Non enim, sicut vos aestimatis, hi ebrii sunt, cum sit hora diei
          tertia :</ab>
        <ab xml:id="d1e174" n="16"> sed hoc est quod dictum est per prophetam Joël :</ab>
        <ab xml:id="d1e177" n="17"> [Et erit in novissimis diebus, dicit Dominus,/ effundam de
          Spiritu meo super omnem carnem :/ et prophetabunt filii vestri et filiae vestrae,/ et
          juvenes vestri visiones videbunt,/ et seniores vestri somnia somniabunt./</ab>
        <ab xml:id="d1e181" n="18"> Et quidem super servos meos, et super ancillas meas,/ in diebus
          illis effundam de Spiritu meo,/ et prophetabunt :/</ab>
        <ab xml:id="d1e184" n="19"> et dabo prodigia in caelo sursum,/ et signa in terra deorsum,
          sanguinem, et ignem, et vaporem fumi :/</ab>
        <ab xml:id="d1e187" n="20"> sol convertetur in tenebras,/ et luna in sanguinem,/ antequam
          veniat dies Domini magnus et manifestus./</ab>
        <ab xml:id="d1e190" n="21"> Et erit : omnis quicumque invocaverit nomen Domini, salvus
          erit.]</ab>
        <ab xml:id="d1e193" n="22"> Viri Israëlitae, audite verba haec : Jesum Nazarenum, virum
          approbatum a Deo in vobis, virtutibus, et prodigiis, et signis, quae fecit Deus per illum
          in medio vestri, sicut et vos scitis :</ab>
        <ab xml:id="d1e196" n="23"> hunc, definito consilio et praescientia Dei traditum, per manus
          iniquorum affligentes interemistis :</ab>
        <ab xml:id="d1e200" n="24"> quem Deus suscitavit, solutis doloribus inferni, juxta quod
          impossibile erat teneri illum ab eo.</ab>
        <ab xml:id="d1e203" n="25"> David enim dicit in eum : [Providebam Dominum in conspectu meo
          semper :/ quoniam a dextris est mihi, ne commovear :/</ab>
        <ab xml:id="d1e206" n="26"> propter hoc laetatum est cor meum, et exsultavit lingua mea,/
          insuper et caro mea requiescet in spe :/</ab>
        <ab xml:id="d1e209" n="27"> quoniam non derelinques animam meam in inferno,/ nec dabis
          sanctum tuum videre corruptionem./</ab>
        <ab xml:id="d1e212" n="28"> Notas mihi fecisti vias vitae :/ et replebis me jucunditate cum
          facie tua.]</ab>
        <ab xml:id="d1e215" n="29"> Viri fratres, liceat audenter dicere ad vos de patriarcha David,
          quoniam defunctus est, et sepultus : et sepulchrum ejus est apud nos usque in hodiernum
          diem.</ab>
        <ab xml:id="d1e219" n="30"> Propheta igitur cum esset, et sciret quia jurejurando jurasset
          illi Deus de fructu lumbi ejus sedere super sedem ejus :</ab>
        <ab xml:id="d1e222" n="31"> providens locutus est de resurrectione Christi, quia neque
          derelictus est in inferno, neque caro ejus vidit corruptionem.</ab>
        <ab xml:id="d1e225" n="32"> Hunc Jesum resuscitavit Deus, cujus omnes nos testes sumus.</ab>
        <ab xml:id="d1e228" n="33"> Dextera igitur Dei exaltatus, et promissione Spiritus Sancti
          accepta a Patre, effudit hunc, quem vos videtis et auditis.</ab>
        <ab xml:id="d1e231" n="34"> Non enim David ascendit in caelum : dixit autem ipse : [Dixit
          Dominus Domino meo :/ Sede a dextris meis,/</ab>
        <ab xml:id="d1e234" n="35"> donec ponam inimicos tuos/ scabellum pedum tuorum.]</ab>
        <ab xml:id="d1e238" n="36"> Certissime sciat ergo omnis domus Israël, quia et Dominum eum et
          Christum fecit Deus hunc Jesum, quem vos crucifixistis.<pc ana="#pilcrow"/>
        </ab>
        <ab xml:id="d1e243" n="37"> His autem auditis, compuncti sunt corde, et dixerunt ad Petrum
          et ad reliquos Apostolos : Quid faciemus, viri fratres ?</ab>
        <ab xml:id="d1e246" n="38"> Petrus vero ad illos : Poenitentiam, inquit, agite, et
          baptizetur unusquisque vestrum in nomine Jesu Christi in remissionem peccatorum vestrorum
          : et accipietis donum Spiritus Sancti.</ab>
        <ab xml:id="d1e249" n="39"> Vobis enim est repromissio, et filiis vestris, et omnibus qui
          longe sunt, quoscumque advocaverit Dominus Deus noster.</ab>
        <ab xml:id="d1e252" n="40"> Aliis etiam verbis plurimis testificatus est, et exhortabatur
          eos, dicens : Salvamini a generatione ista prava.</ab>
        <ab xml:id="d1e255" n="41"> Qui ergo receperunt sermonem ejus, baptizati sunt : et appositae
          sunt in die illa animae circiter tria millia.<pc ana="#pilcrow"/>
        </ab>
        <ab xml:id="d1e261" n="42"> Erant autem perseverantes in doctrina Apostolorum, et
          communicatione fractionis panis, et orationibus.</ab>
        <ab xml:id="d1e264" n="43"> Fiebat autem omni animae timor : multa quoque prodigia et signa
          per Apostolos in Jerusalem fiebant, et metus erat magnus in universis.</ab>
        <ab xml:id="d1e267" n="44"> Omnes etiam qui credebant, erant pariter, et habebant omnia
          communia.</ab>
        <ab xml:id="d1e270" n="45"> Possessiones et substantias vendebant, et dividebant illa
          omnibus, prout cuique opus erat.</ab>
        <ab xml:id="d1e273" n="46"> Quotidie quoque perdurantes unanimiter in templo, et frangentes
          circa domos panem, sumebant cibum cum exsultatione et simplicitate cordis,</ab>
        <ab xml:id="d1e276" n="47"> collaudantes Deum et habentes gratiam ad omnem plebem. Dominus
          autem augebat qui salvi fierent quotidie in idipsum.</ab>
      </div>
      <div xml:id="d1e280" type="chap" n="3">
        <ab xml:id="d1e282" n="1"> Petrus autem et Joannes ascendebant in templum ad horam orationis
          nonam.</ab>
        <ab xml:id="d1e285" n="2"> Et quidam vir, qui erat claudus ex utero matris suae, bajulabatur
          : quem ponebant quotidie ad portam templi, quae dicitur Speciosa, ut peteret eleemosynam
          ab introëuntibus in templum.</ab>
        <ab xml:id="d1e288" n="3"> Is cum vidisset Petrum et Joannem incipientes introire in
          templum, rogabat ut eleemosynam acciperet.</ab>
        <ab xml:id="d1e291" n="4"> Intuens autem in eum Petrus cum Joanne, dixit : Respice in
          nos.</ab>
        <ab xml:id="d1e294" n="5"> At ille intendebat in eos, sperans se aliquid accepturum ab
          eis.</ab>
        <ab xml:id="d1e298" n="6"> Petrus autem dixit : Argentum et aurum non est mihi : quod autem
          habeo, hoc tibi do : in nomine Jesu Christi Nazareni surge, et ambula.</ab>
        <ab xml:id="d1e301" n="7"> Et apprehensa manu ejus dextera, allevavit eum, et protinus
          consolidatae sunt bases ejus et plantae.</ab>
        <ab xml:id="d1e304" n="8"> Et exiliens stetit, et ambulabat : et intravit cum illis in
          templum ambulans, et exiliens, et laudans Deum.</ab>
        <ab xml:id="d1e307" n="9"> Et vidit omnis populus eum ambulantem et laudantem Deum.</ab>
        <ab xml:id="d1e310" n="10"> Cognoscebant autem illum, quod ipse erat qui ad eleemosynam
          sedebat ad Speciosam portam templi : et impleti sunt stupore et extasi in eo quod
          contigerat illi.</ab>
        <ab xml:id="d1e313" n="11"> Cum teneret autem Petrum et Joannem, cucurrit omnis populus ad
          eos ad porticum quae appellatur Salomonis, stupentes.<pc ana="#pilcrow"/>
        </ab>
        <ab xml:id="d1e319" n="12"> Videns autem Petrus, respondit ad populum : Viri Israëlitae,
          quid miramini in hoc, aut nos quid intuemini, quasi nostra virtute aut potestate fecerimus
          hunc ambulare ?</ab>
        <ab xml:id="d1e322" n="13"> Deus Abraham, et Deus Isaac, et Deus Jacob, Deus patrum
          nostrorum glorificavit filium suum Jesum, quem vos quidem tradidistis, et negastis ante
          faciem Pilati, judicante illo dimitti.</ab>
        <ab xml:id="d1e325" n="14"> Vos autem sanctum et justum negastis, et petistis virum
          homicidam donari vobis :</ab>
        <ab xml:id="d1e328" n="15"> auctorem vero vitae interfecistis, quem Deus suscitavit a
          mortuis, cujus nos testes sumus.</ab>
        <ab xml:id="d1e331" n="16"> Et in fide nominis ejus, hunc quem vos vidistis et nostis,
          confirmavit nomen ejus : et fides, quae per eum est, dedit integram sanitatem istam in
          conspectu omnium vestrum.</ab>
        <ab xml:id="d1e334" n="17"> Et nunc, fratres, scio quia per ignorantiam fecistis, sicut et
          principes vestri.</ab>
        <ab xml:id="d1e338" n="18"> Deus autem, quae praenuntiavit per os omnium prophetarum, pati
          Christum suum, sic implevit.</ab>
        <ab xml:id="d1e341" n="19"> Poenitemini igitur et convertimini, ut deleantur peccata vestra
          :</ab>
        <ab xml:id="d1e344" n="20"> ut cum venerint tempora refrigerii a conspectu Domini, et
          miserit eum qui praedicatus est vobis, Jesum Christum,</ab>
        <ab xml:id="d1e347" n="21"> quem oportet quidem caelum suscipere usque in tempora
          restitutionis omnium quae locutus est Deus per os sanctorum suorum a saeculo
          prophetarum.</ab>
        <ab xml:id="d1e350" n="22"> Moyses quidem dixit : Quoniam prophetam suscitabit vobis Dominus
          Deus vester de fratribus vestris, tamquam me : ipsum audietis juxta omnia quaecumque
          locutus fuerit vobis.</ab>
        <ab xml:id="d1e353" n="23"> Erit autem : omnis anima quae non audierit prophetam illum,
          exterminabitur de plebe.</ab>
        <ab xml:id="d1e357" n="24"> Et omnes prophetae, a Samuel et deinceps, qui locuti sunt,
          annuntiaverunt dies istos.</ab>
        <ab xml:id="d1e360" n="25"> Vos estis filii prophetarum, et testamenti quod disposuit Deus
          ad patres nostros, dicens ad Abraham : Et in semine tuo benedicentur omnes familiae
          terrae.</ab>
        <ab xml:id="d1e363" n="26"> Vobis primum Deus suscitans filium suum, misit eum benedicentem
          vobis : ut convertat se unusquisque a nequitia sua.</ab>
      </div>
      <div xml:id="d1e367" type="chap" n="4">
        <ab xml:id="d1e369" n="1"> Loquentibus autem illis ad populum, supervenerunt sacerdotes, et
          magistratus templi, et sadducaei,</ab>
        <ab xml:id="d1e372" n="2"> dolentes quod docerent populum, et annuntiarent in Jesu
          resurrectionem ex mortuis :</ab>
        <ab xml:id="d1e375" n="3"> et injecerunt in eos manus, et posuerunt eos in custodiam in
          crastinum : erat enim jam vespera.</ab>
        <ab xml:id="d1e378" n="4"> Multi autem eorum qui audierant verbum, crediderunt : et factus
          est numerus virorum quinque millia.</ab>
        <ab xml:id="d1e381" n="5"> Factum est autem in crastinum, ut congregarentur principes eorum,
          et seniores, et scribae, in Jerusalem :</ab>
        <ab xml:id="d1e385" n="6"> et Annas princeps sacerdotum, et Caiphas, et Joannes, et
          Alexander, et quotquot erant de genere sacerdotali.</ab>
        <ab xml:id="d1e388" n="7"> Et statuentes eos in medio, interrogabant : In qua virtute, aut
          in quo nomine fecistis hoc vos ?<pc ana="#pilcrow"/>
        </ab>
        <ab xml:id="d1e393" n="8"> Tunc repletus Spiritu Sancto Petrus, dixit ad eos : Principes
          populi, et seniores, audite :</ab>
        <ab xml:id="d1e396" n="9"> si nos hodie dijudicamur in benefacto hominis infirmi, in quo
          iste salvus factus est,</ab>
        <ab xml:id="d1e399" n="10"> notum sit omnibus vobis, et omni plebi Israël, quia in nomine
          Domini nostri Jesu Christi Nazareni, quem vos crucifixistis, quem Deus suscitavit a
          mortuis, in hoc iste astat coram vobis sanus.</ab>
        <ab xml:id="d1e402" n="11"> Hic est lapis qui reprobatus est a vobis aedificantibus, qui
          factus est in caput anguli :</ab>
        <ab xml:id="d1e406" n="12"> et non est in alio aliquo salus. Nec enim aliud nomen est sub
          caelo datum hominibus, in quo oporteat nos salvos fieri.<pc ana="#pilcrow"/>
        </ab>
        <ab xml:id="d1e411" n="13"> Videntes autem Petri constantiam, et Joannis, comperto quod
          homines essent sine litteris, et idiotae, admirabantur, et cognoscebant eos quoniam cum
          Jesu fuerant :</ab>
        <ab xml:id="d1e414" n="14"> hominem quoque videntes stantem cum eis, qui curatus fuerat,
          nihil poterant contradicere.</ab>
        <ab xml:id="d1e417" n="15"> Jusserunt autem eos foras extra concilium secedere : et
          conferebant ad invicem,</ab>
        <ab xml:id="d1e420" n="16"> dicentes : Quid faciemus hominibus istis ? quoniam quidem notum
          signum factum est per eos omnibus habitantibus Jerusalem : manifestum est, et non possumus
          negare.</ab>
        <ab xml:id="d1e423" n="17"> Sed ne amplius divulgetur in populum, comminemur eis ne ultra
          loquantur in nomine hoc ulli hominum.</ab>
        <ab xml:id="d1e427" n="18"> Et vocantes eos, denuntiaverunt ne omnino loquerentur neque
          docerent in nomine Jesu.</ab>
        <ab xml:id="d1e430" n="19"> Petrus vero et Joannes respondentes, dixerunt ad eos : Si justum
          est in conspectu Dei vos potius audire quam Deum, judicate.</ab>
        <ab xml:id="d1e433" n="20"> Non enim possumus quae vidimus et audivimus non loqui.</ab>
        <ab xml:id="d1e436" n="21"> At illi comminantes dimiserunt eos, non invenientes quomodo
          punirent eos propter populum : quia omnes clarificabant id quod factum fuerat in eo quod
          acciderat.</ab>
        <ab xml:id="d1e439" n="22"> Annorum enim erat amplius quadraginta homo, in quo factum fuerat
          signum istud sanitatis.<pc ana="#pilcrow"/>
        </ab>
        <ab xml:id="d1e444" n="23"> Dimissi autem venerunt ad suos, et annuntiaverunt eis quanta ad
          eos principes sacerdotum et seniores dixissent.</ab>
        <ab xml:id="d1e448" n="24"> Qui cum audissent, unanimiter levaverunt vocem ad Deum, et
          dixerunt : Domine, tu es qui fecisti caelum et terram, mare et omnia quae in eis sunt
          :</ab>
        <ab xml:id="d1e451" n="25"> qui Spiritu Sancto per os patris nostri David pueri tui dixisti
          : [Quare fremuerunt gentes,/ et populi meditati sunt inania ?/</ab>
        <ab xml:id="d1e454" n="26"> Astiterunt reges terrae,/ et principes convenerunt in unum/
          adversus Dominum, et adversus Christum ejus.]</ab>
        <ab xml:id="d1e457" n="27"> Convenerunt enim vere in civitate ista adversus sanctum puerum
          tuum Jesum, quem unxisti, Herodes et Pontius Pilatus, cum gentibus et populis Israël,</ab>
        <ab xml:id="d1e460" n="28"> facere quae manus tua et consilium tuum decreverunt fieri.</ab>
        <ab xml:id="d1e463" n="29"> Et nunc, Domine, respice in minas eorum, et da servis tuis cum
          omni fiducia loqui verbum tuum,</ab>
        <ab xml:id="d1e467" n="30"> in eo quod manum tuam extendas ad sanitates, et signa, et
          prodigia fieri per nomen sancti filii tui Jesu.</ab>
        <ab xml:id="d1e470" n="31"> Et cum orassent, motus est locus in quo erant congregati : et
          repleti sunt omnes Spiritu Sancto, et loquebantur verbum Dei cum fiducia.<pc
            ana="#pilcrow"/>
        </ab>
        <ab xml:id="d1e475" n="32"> Multitudinis autem credentium erat cor unum et anima una : nec
          quisquam eorum quae possidebat, aliquid suum esse dicebat, sed erant illis omnia
          communia.</ab>
        <ab xml:id="d1e478" n="33"> Et virtute magna reddebant Apostoli testimonium resurrectionis
          Jesu Christi Domini nostri : et gratia magna erat in omnibus illis.</ab>
        <ab xml:id="d1e481" n="34"> Neque enim quisquam egens erat inter illos. Quotquot enim
          possessores agrorum aut domorum erant, vendentes afferebant pretia eorum quae
          vendebant,</ab>
        <ab xml:id="d1e484" n="35"> et ponebant ante pedes Apostolorum. Dividebatur autem singulis
          prout cuique opus erat.</ab>
        <ab xml:id="d1e488" n="36"> Joseph autem, qui cognominatus est Barnabas ab Apostolis (quod
          est interpretatum, Filius consolationis), Levites, Cyprius genere,</ab>
        <ab xml:id="d1e491" n="37"> cum haberet agrum, vendidit eum, et attulit pretium, et posuit
          ante pedes Apostolorum.</ab>
      </div>
      <div xml:id="d1e495" type="chap" n="5">
        <ab xml:id="d1e497" n="1"> Vir autem quidam nomine Ananias, cum Saphira uxore suo vendidit
          agrum,</ab>
        <ab xml:id="d1e500" n="2"> et fraudavit de pretio agri, conscia uxore sua : et afferens
          partem quamdam, ad pedes Apostolorum posuit.</ab>
        <ab xml:id="d1e503" n="3"> Dixit autem Petrus : Anania, cur tentavit Satanas cor tuum,
          mentiri te Spiritui Sancto, et fraudare de pretio agri ?</ab>
        <ab xml:id="d1e506" n="4"> nonne manens tibi manebat, et venundatum in tua erat potestate ?
          quare posuisti in corde tuo hanc rem ? non es mentitus hominibus, sed Deo.</ab>
        <ab xml:id="d1e509" n="5"> Audiens autem Ananias haec verba, cecidit, et expiravit. Et
          factus est timor magnus super omnes qui audierunt.</ab>
        <ab xml:id="d1e513" n="6"> Surgentes autem juvenes amoverunt eum, et efferentes
          sepelierunt.</ab>
        <ab xml:id="d1e516" n="7"> Factum est autem quasi horarum trium spatium, et uxor ipsius,
          nesciens quod factum fuerat, introivit.</ab>
        <ab xml:id="d1e519" n="8"> Dixit autem ei Petrus : Dic mihi mulier, si tanti agrum
          vendidistis ? At illa dixit : Etiam tanti.</ab>
        <ab xml:id="d1e522" n="9"> Petrus autem ad eam : Quid utique convenit vobis tentare Spiritum
          Domini ? Ecce pedes eorum qui sepelierunt virum tuum ad ostium, et efferent te.</ab>
        <ab xml:id="d1e525" n="10"> Confestim cecidit ante pedes ejus, et expiravit. Intrantes autem
          juvenes invenerunt illam mortuam : et extulerunt, et sepelierunt ad virum suum.</ab>
        <ab xml:id="d1e528" n="11"> Et factus est timor magnus in universa ecclesia, et in omnes qui
          audierunt haec.<pc ana="#pilcrow"/>
        </ab>
        <ab xml:id="d1e534" n="12"> Per manus autem Apostolorum fiebant signa et prodigia multa in
          plebe. Et erant unanimiter omnes in porticu Salomonis.</ab>
        <ab xml:id="d1e537" n="13"> Ceterorum autem nemo audebat se conjungere illis : sed
          magnificabat eos populus.</ab>
        <ab xml:id="d1e540" n="14"> Magis autem augebatur credentium in Domino multitudo virorum ac
          mulierum,</ab>
        <ab xml:id="d1e543" n="15"> ita ut in plateas ejicerent infirmos, et ponerent in lectulis et
          grabatis, ut, veniente Petro, saltem umbra illius obumbraret quemquam illorum, et
          liberarentur ab infirmitatibus suis.</ab>
        <ab xml:id="d1e546" n="16"> Concurrebat autem et multitudo vicinarum civitatum Jerusalem,
          afferentes aegros, et vexatos a spiritibus immundis : qui curabantur omnes.<pc
            ana="#pilcrow"/>
        </ab>
        <ab xml:id="d1e551" n="17"> Exsurgens autem princeps sacerdotum, et omnes qui cum illo erant
          (quae est haeresis sadducaeorum), repleti sunt zelo :</ab>
        <ab xml:id="d1e555" n="18"> et injecerunt manus in Apostolos, et posuerunt eos in custodia
          publica.</ab>
        <ab xml:id="d1e558" n="19"> Angelus autem Domini per noctem aperiens januas carceris, et
          educens eos, dixit :</ab>
        <ab xml:id="d1e561" n="20"> Ite, et stantes loquimini in templo plebi omnia verba vitae
          hujus.</ab>
        <ab xml:id="d1e564" n="21"> Qui cum audissent, intraverunt diluculo in templum, et docebant.
          Adveniens autem princeps sacerdotum, et qui cum eo erant, convocaverunt concilium, et
          omnes seniores filiorum Israël : et miserunt ad carcerem ut adducerentur.</ab>
        <ab xml:id="d1e567" n="22"> Cum autem venissent ministri, et aperto carcere non invenissent
          illos, reversi nuntiaverunt,</ab>
        <ab xml:id="d1e570" n="23"> dicentes : Carcerem quidem invenimus clausum cum omni
          diligentia, et custodes stantes ante januas : aperientes autem neminem intus
          invenimus.</ab>
        <ab xml:id="d1e574" n="24"> Ut autem audierunt hos sermones magistratus templi et principes
          sacerdotum, ambigebant de illis quidnam fieret.</ab>
        <ab xml:id="d1e577" n="25"> Adveniens autem quidam, nuntiavit eis : Quia ecce viri quos
          posuistis in carcerem, sunt in templo, stantes et docentes populum.<pc ana="#pilcrow"/>
        </ab>
        <ab xml:id="d1e582" n="26"> Tunc abiit magistratus cum ministris, et adduxit illos sine vi :
          timebant enim populum ne lapidarentur.</ab>
        <ab xml:id="d1e585" n="27"> Et cum adduxissent illos, statuerunt in concilio : et
          interrogavit eos princeps sacerdotum,</ab>
        <ab xml:id="d1e588" n="28"> dicens : Praecipiendo praecepimus vobis ne doceretis in nomine
          isto, et ecce replestis Jerusalem doctrina vestra : et vultis inducere super nos sanguinem
          hominis istius.<pc ana="#pilcrow"/>
        </ab>
        <ab xml:id="d1e593" n="29"> Respondens autem Petrus et Apostoli, dixerunt : Obedire oportet
          Deo magis quam hominibus.</ab>
        <ab xml:id="d1e597" n="30"> Deus patrum nostrorum suscitavit Jesum, quem vos interemistis,
          suspendentes in ligno.</ab>
        <ab xml:id="d1e600" n="31"> Hunc principem et salvatorem Deus exaltavit dextera sua ad
          dandam poenitentiam Israëli, et remissionem peccatorum :</ab>
        <ab xml:id="d1e603" n="32"> et nos sumus testes horum verborum, et Spiritus Sanctus, quem
          dedit Deus omnibus obedientibus sibi.</ab>
        <ab xml:id="d1e606" n="33"> Haec cum audissent, dissecabantur, et cogitabant interficere
            illos.<pc ana="#pilcrow"/>
        </ab>
        <ab xml:id="d1e611" n="34"> Surgens autem quidam in concilio pharisaeus, nomine Gamaliel,
          legis doctor, honorabilis universae plebi, jussit foras ad breve homines fieri,</ab>
        <ab xml:id="d1e614" n="35"> dixitque ad illos : Viri Israëlitae, attendite vobis super
          hominibus istis quid acturi sitis.</ab>
        <ab xml:id="d1e618" n="36"> Ante hos enim dies extitit Theodas, dicens se esse aliquem, cui
          consensit numerus virorum circiter quadringentorum : qui occisus est, et omnes qui
          credebant ei, dissipati sunt, et redacti ad nihilum.</ab>
        <ab xml:id="d1e621" n="37"> Post hunc extitit Judas Galilaeus in diebus professionis, et
          avertit populum post se : et ipse periit, et omnes quotquot consenserunt ei, dispersi
          sunt.</ab>
        <ab xml:id="d1e624" n="38"> Et nunc itaque dico vobis, discedite ab hominibus istis, et
          sinite illos : quoniam si est ex hominibus consilium hoc aut opus, dissolvetur :</ab>
        <ab xml:id="d1e627" n="39"> si vero ex Deo est, non poteritis dissolvere illud, ne forte et
          Deo repugnare inveniamini. Consenserunt autem illi.</ab>
        <ab xml:id="d1e630" n="40"> Et convocantes Apostolos, caesis denuntiaverunt ne omnino
          loquerentur in nomine Jesu, et dimiserunt eos.</ab>
        <ab xml:id="d1e633" n="41"> Et illi quidem ibant gaudentes a conspectu concilii, quoniam
          digni habiti sunt pro nomine Jesu contumeliam pati.</ab>
        <ab xml:id="d1e637" n="42"> Omni autem die non cessabant in templo et circa domos, docentes
          et evangelizantes Christum Jesum.</ab>
      </div>
      <div xml:id="d1e642" type="chap" n="6">
        <ab xml:id="d1e644" n="1"> In diebus illis, crescente numero discipulorum, factum est murmur
          Graecorum adversus Hebraeos, eo quod despicerentur in ministerio quotidiano viduae
          eorum.</ab>
        <ab xml:id="d1e647" n="2"> Convocantes autem duodecim multitudinem discipulorum, dixerunt :
          Non est aequum nos derelinquere verbum Dei, et ministrare mensis.</ab>
        <ab xml:id="d1e650" n="3"> Considerate ergo, fratres, viros ex vobis boni testimonii septem,
          plenos Spiritu Sancto et sapientia, quos constituamus super hoc opus.</ab>
        <ab xml:id="d1e653" n="4"> Nos vero orationi et ministerio verbi instantes erimus.</ab>
        <ab xml:id="d1e656" n="5"> Et placuit sermo coram omni multitudine. Et elegerunt Stephanum,
          virum plenum fide et Spiritu Sancto, et Philippum, et Prochorum, et Nicanorem, et Timonem,
          et Parmenam, et Nicolaum advenam Antiochenum.</ab>
        <ab xml:id="d1e660" n="6"> Hos statuerunt ante conspectum Apostolorum : et orantes
          imposuerunt eis manus.</ab>
        <ab xml:id="d1e663" n="7"> Et verbum Domini crescebat, et multiplicabatur numerus
          discipulorum in Jerusalem valde : multa etiam turba sacerdotum obediebat fidei.<pc
            ana="#pilcrow"/>
        </ab>
        <ab xml:id="d1e668" n="8"> Stephanus autem plenus gratia et fortitudine, faciebat prodigia
          et signa magna in populo.</ab>
        <ab xml:id="d1e671" n="9"> Surrexerunt autem quidam de synagoga quae appellatur
          Libertinorum, et Cyrenensium, et Alexandrinorum, et eorum qui erant a Cilicia, et Asia,
          disputantes cum Stephano :</ab>
        <ab xml:id="d1e674" n="10"> et non poterant resistere sapientiae, et Spiritui qui
          loquebatur.</ab>
        <ab xml:id="d1e677" n="11"> Tunc summiserunt viros, qui dicerent se audivisse eum dicentem
          verba blasphemiae in Moysen et in Deum.</ab>
        <ab xml:id="d1e681" n="12"> Commoverunt itaque plebem, et seniores, et scribas : et
          concurrentes rapuerunt eum, et adduxerunt in concilium,</ab>
        <ab xml:id="d1e684" n="13"> et statuerunt falsos testes, qui dicerent : Homo iste non cessat
          loqui verba adversus locum sanctum, et legem :</ab>
        <ab xml:id="d1e687" n="14"> audivimus enim eum dicentem quoniam Jesus Nazarenus hic destruet
          locum istum, et mutabit traditiones quas tradidit nobis Moyses.</ab>
        <ab xml:id="d1e690" n="15"> Et intuentes eum omnes qui sedebant in concilio, viderunt faciem
          ejus tamquam faciem angeli.</ab>
      </div>
      <div xml:id="d1e694" type="chap" n="7">
        <ab xml:id="d1e696" n="1"> Dixit autem princeps sacerdotum : Si haec ita se habent ?</ab>
        <ab xml:id="d1e699" n="2"> Qui ait : Viri fratres et patres, audite : Deus gloriae apparuit
          patri nostro Abrahae cum esset in Mesopotamia, priusquam moraretur in Charan,</ab>
        <ab xml:id="d1e702" n="3"> et dixit ad illum : Exi de terra tua, et de cognatione tua, et
          veni in terram quam monstravero tibi.</ab>
        <ab xml:id="d1e705" n="4"> Tunc exiit de terra Chaldaeorum, et habitavit in Charan. Et inde,
          postquam mortuus est pater ejus, transtulit illum in terram istam, in qua nunc vos
          habitatis.</ab>
        <ab xml:id="d1e708" n="5"> Et non dedit illi haereditatem in ea, nec passum pedis : sed
          repromisit dare illi eam in possessionem, et semini ejus post ipsum, cum non haberet
          filium.</ab>
        <ab xml:id="d1e712" n="6"> Locutus est autem ei Deus : Quia erit semen ejus accola in terra
          aliena, et servituti eos subjicient, et male tractabunt eos annis quadringentis :</ab>
        <ab xml:id="d1e715" n="7"> et gentem cui servierint, judicabo ego, dixit Dominus : et post
          haec exibunt, et servient mihi in loco isto.</ab>
        <ab xml:id="d1e718" n="8"> Et dedit illi testamentum circumcisionis : et sic genuit Isaac,
          et circumcidit eum die octavo : et Isaac, Jacob : et Jacob, duodecim patriarchas.</ab>
        <ab xml:id="d1e721" n="9"> Et patriarchae aemulantes, Joseph vendiderunt in Aegyptum : et
          erat Deus cum eo,</ab>
        <ab xml:id="d1e724" n="10"> et eripuit eum ex omnibus tribulationibus ejus, et dedit ei
          gratiam et sapientiam in conspectu pharaonis regis Aegypti : et constituit eum praepositum
          super Aegyptum, et super omnem domum suam.</ab>
        <ab xml:id="d1e727" n="11"> Venit autem fames in universam Aegyptum et Chanaan, et
          tribulatio magna : et non inveniebant cibos patres nostri.</ab>
        <ab xml:id="d1e731" n="12"> Cum audisset autem Jacob esse frumentum in Aegypto, misit patres
          nostros primum :</ab>
        <ab xml:id="d1e734" n="13"> et in secundo cognitus est Joseph a fratribus suis, et
          manifestatum est Pharaoni genus ejus.</ab>
        <ab xml:id="d1e737" n="14"> Mittens autem Joseph, accersivit Jacob patrem suum et omnem
          cognationem suam, in animabus septuaginta quinque.</ab>
        <ab xml:id="d1e740" n="15"> Et descendit Jacob in Aegyptum : et defunctus est ipse, et
          patres nostri.</ab>
        <ab xml:id="d1e743" n="16"> Et translati sunt in Sichem, et positi sunt in sepulchro, quod
          emit Abraham pretio argenti a filiis Hemor filii Sichem.<pc ana="#pilcrow"/>
        </ab>
        <ab xml:id="d1e748" n="17"> Cum autem appropinquaret tempus promissionis quam confessus erat
          Deus Abrahae, crevit populus, et multiplicatus est in Aegypto,</ab>
        <ab xml:id="d1e752" n="18"> quoadusque surrexit alius rex in Aegypto, qui non sciebat
          Joseph.</ab>
        <ab xml:id="d1e755" n="19"> Hic circumveniens genus nostrum, afflixit patres nostros ut
          exponerent infantes suos, ne vivificarentur.</ab>
        <ab xml:id="d1e758" n="20"> Eodem tempore natus est Moyses, et fuit gratus Deo : qui
          nutritus est tribus mensibus in domo patris sui.</ab>
        <ab xml:id="d1e761" n="21"> Exposito autem illo, sustulit eum filia Pharaonis, et nutrivit
          eum sibi in filium.</ab>
        <ab xml:id="d1e764" n="22"> Et eruditus est Moyses omni sapientia Aegyptiorum, et erat
          potens in verbis et in operibus suis.</ab>
        <ab xml:id="d1e767" n="23"> Cum autem impleretur ei quadraginta annorum tempus, ascendit in
          cor ejus ut visitaret fratres suos filios Israël.</ab>
        <ab xml:id="d1e771" n="24"> Et cum vidisset quemdam injuriam patientem, vindicavit illum, et
          fecit ultionem ei qui injuriam sustinebat, percusso Aegyptio.</ab>
        <ab xml:id="d1e774" n="25"> Existimabat autem intelligere fratres, quoniam Deus per manum
          ipsius daret salutem illis : at illi non intellexerunt.</ab>
        <ab xml:id="d1e777" n="26"> Sequenti vero die apparuit illis litigantibus : et reconciliabat
          eos in pace, dicens : Viri, fratres estis : ut quid nocetis alterutrum ?</ab>
        <ab xml:id="d1e780" n="27"> Qui autem injuriam faciebat proximo, repulit eum, dicens : Quis
          te constituit principem et judicem super nos ?</ab>
        <ab xml:id="d1e783" n="28"> Numquid interficere me tu vis, quemadmodum interfecisti heri
          Aegyptium ?</ab>
        <ab xml:id="d1e786" n="29"> Fugit autem Moyses in verbo isto : et factus est advena in terra
          Madian, ubi generavit filios duos.</ab>
        <ab xml:id="d1e790" n="30"> Et expletis annis quadraginta, apparuit illi in deserto montis
          Sina angelus in igne flammae rubi.</ab>
        <ab xml:id="d1e793" n="31"> Moyses autem videns, admiratus est visum. Et accedente illo ut
          consideraret, facta est ad eum vox Domini, dicens :</ab>
        <ab xml:id="d1e796" n="32"> Ego sum Deus patrum tuorum, Deus Abraham, Deus Isaac, et Deus
          Jacob. Tremefactus autem Moyses, non audebat considerare.</ab>
        <ab xml:id="d1e799" n="33"> Dixit autem illi Dominus : Solve calceamentum pedum tuorum :
          locus enim in quo stas, terra sancta est.</ab>
        <ab xml:id="d1e802" n="34"> Videns vidi afflictionem populi mei qui est in Aegypto, et
          gemitum eorum audivi, et descendi liberare eos. Et nunc veni, et mittam te in
          Aegyptum.</ab>
        <ab xml:id="d1e805" n="35"> Hunc Moysen, quem negaverunt, dicentes : Quis te constituit
          principem et judicem ? hunc Deus principem et redemptorem misit, cum manu angeli qui
          apparuit illi in rubo.</ab>
        <ab xml:id="d1e809" n="36"> Hic eduxit illos faciens prodigia et signa in terra Aegypti, et
          in rubro mari, et in deserto annis quadraginta.</ab>
        <ab xml:id="d1e812" n="37"> Hic est Moyses, qui dixit filiis Israël : Prophetam suscitabit
          vobis Deus de fratribus vestris, tamquam me : ipsum audietis.</ab>
        <ab xml:id="d1e815" n="38"> Hic est qui fuit in ecclesia in solitudine cum angelo, qui
          loquebatur ei in monte Sina, et cum patribus nostris : qui accepit verba vitae dare
          nobis.</ab>
        <ab xml:id="d1e818" n="39"> Cui noluerunt obedire patres nostri : sed repulerunt, et aversi
          sunt cordibus suis in Aegyptum,</ab>
        <ab xml:id="d1e821" n="40"> dicentes ad Aaron : Fac nobis deos qui praecedant nos : Moyses
          enim hic, qui eduxit nos de terra Aegypti, nescimus quid factum sit ei.</ab>
        <ab xml:id="d1e824" n="41"> Et vitulum fecerunt in diebus illis, et obtulerunt hostiam
          simulacro, et laetabantur in operibus manuum suarum.</ab>
        <ab xml:id="d1e828" n="42"> Convertit autem Deus, et tradidit eos servire militiae caeli,
          sicut scriptum est in libro prophetarum : [Numquid victimas et hostias obtulistis mihi/
          annis quadraginta in deserto, domus Israël ?/</ab>
        <ab xml:id="d1e831" n="43"> Et suscepistis tabernaculum Moloch,/ et sidus dei vestri
          Rempham,/ figuras quas fecistis adorare eas :/ et transferam vos trans Babylonem.]</ab>
        <ab xml:id="d1e834" n="44"> Tabernaculum testimonii fuit cum patribus nostris in deserto,
          sicut disposuit illis Deus loquens ad Moysen, ut faceret illud secundum formam quam
          viderat.</ab>
        <ab xml:id="d1e837" n="45"> Quod et induxerunt, suscipientes patres nostri cum Jesu in
          possessionem gentium quas expulit Deus a facie patrum nostrorum, usque in diebus
          David,</ab>
        <ab xml:id="d1e840" n="46"> qui invenit gratiam ante Deum, et petiit ut inveniret
          tabernaculum Deo Jacob.</ab>
        <ab xml:id="d1e843" n="47"> Salomon autem aedificavit illi domum.</ab>
        <ab xml:id="d1e847" n="48"> Sed non Excelsus in manufactis habitat, sicut propheta dicit
          :</ab>
        <ab xml:id="d1e850" n="49"> [Caelum mihi sedes est :/ terra autem scabellum pedum meorum./
          Quam domum aedificabitis mihi ? dicit Dominus :/ aut quis locus requietionis meae est
          ?/</ab>
        <ab xml:id="d1e853" n="50"> Nonne manus mea fecit haec omnia ?]</ab>
        <ab xml:id="d1e856" n="51"> Dura cervice, et incircumcisis cordibus et auribus, vos semper
          Spiritui Sancto resistitis : sicut patres vestri, ita et vos.</ab>
        <ab xml:id="d1e859" n="52"> Quem prophetarum non sunt persecuti patres vestri ? et
          occiderunt eos qui praenuntiabant de adventu Justi, cujus vos nunc proditores et homicidae
          fuistis :</ab>
        <ab xml:id="d1e862" n="53"> qui accepistis legem in dispositione angelorum, et non
            custodistis.<pc ana="#pilcrow"/>
        </ab>
        <ab xml:id="d1e868" n="54"> Audientes autem haec, dissecabantur cordibus suis, et stridebant
          dentibus in eum.</ab>
        <ab xml:id="d1e871" n="55"> Cum autem esset plenus Spiritu Sancto, intendens in caelum,
          vidit gloriam Dei, et Jesum stantem a dextris Dei. Et ait : Ecce video caelos apertos, et
          Filium hominis stantem a dextris Dei.</ab>
        <ab xml:id="d1e874" n="56"> Exclamantes autem voce magna continuerunt aures suas, et impetum
          fecerunt unanimiter in eum.</ab>
        <ab xml:id="d1e877" n="57"> Et ejicientes eum extra civitatem, lapidabant : et testes
          deposuerunt vestimenta sua secus pedes adolescentis qui vocabatur Saulus.</ab>
        <ab xml:id="d1e880" n="58"> Et lapidabant Stephanum invocantem, et dicentem : Domine Jesu,
          suscipe spiritum meum.</ab>
        <ab xml:id="d1e883" n="59"> Positis autem genibus, clamavit voce magna, dicens : Domine, ne
          statuas illis hoc peccatum. Et cum hoc dixisset, obdormivit in Domino. Saulus autem erat
          consentiens neci ejus.</ab>
      </div>
      <div xml:id="d1e887" type="chap" n="8">
        <ab xml:id="d1e889" n="1"> Facta est autem in illa die persecutio magna in ecclesia quae
          erat Jerosolymis, et omnes dispersi sunt per regiones Judaeae et Samariae praeter
          Apostolos.</ab>
        <ab xml:id="d1e892" n="2"> Curaverunt autem Stephanum viri timorati, et fecerunt planctum
          magnum super eum.</ab>
        <ab xml:id="d1e895" n="3"> Saulus autem devastabat ecclesiam per domos intrans, et trahens
          viros ac mulieres, tradebat in custodiam.<pc ana="#pilcrow"/>
        </ab>
        <ab xml:id="d1e900" n="4"> Igitur qui dispersi erant pertransibant, evangelizantes verbum
          Dei.</ab>
        <ab xml:id="d1e903" n="5"> Philippus autem descendens in civitatem Samariae, praedicabant
          illis Christum.</ab>
        <ab xml:id="d1e907" n="6"> Intendebant autem turbae his quae a Philippo dicebantur,
          unanimiter audientes, et videntes signa quae faciebat.</ab>
        <ab xml:id="d1e910" n="7"> Multi enim eorum qui habebant spiritus immundos, clamantes voce
          magna exibant. Multi autem paralytici et claudi curati sunt.</ab>
        <ab xml:id="d1e913" n="8"> Factum est ergo gaudium magnum in illa civitate.</ab>
        <ab xml:id="d1e916" n="9"> Vir autem quidam nomine Simon, qui ante fuerat in civitate magus,
          seducens gentem Samariae, dicens se esse aliquem magnum :</ab>
        <ab xml:id="d1e919" n="10"> cui auscultabant omnes a minimo usque ad maximum, dicentes : Hic
          est virtus Dei, quae vocatur magna.</ab>
        <ab xml:id="d1e922" n="11"> Attendebant autem eum : propter quod multo tempore magiis suis
          dementasset eos.</ab>
        <ab xml:id="d1e926" n="12"> Cum vero credidissent Philippo evangelizanti de regno Dei, in
          nomine Jesu Christi baptizabantur viri ac mulieres.</ab>
        <ab xml:id="d1e929" n="13"> Tunc Simon et ipse credidit : et cum baptizatus esset,
          adhaerebat Philippo. Videns etiam signa et virtutes maximas fieri, stupens admirabatur.<pc
            ana="#pilcrow"/>
        </ab>
        <ab xml:id="d1e934" n="14"> Cum autem audissent Apostoli qui erant Jerosolymis, quod
          recepisset Samaria verbum Dei, miserunt ad eos Petrum et Joannem.</ab>
        <ab xml:id="d1e937" n="15"> Qui cum venissent, oraverunt pro ipsis ut acciperent Spiritum
          Sanctum :</ab>
        <ab xml:id="d1e940" n="16"> nondum enim in quemquam illorum venerat, sed baptizati tantum
          erant in nomine Domini Jesu.</ab>
        <ab xml:id="d1e943" n="17"> Tunc imponebant manus super illos, et accipiebant Spiritum
          Sanctum.</ab>
        <ab xml:id="d1e947" n="18"> Cum vidisset autem Simon quia per impositionem manus Apostolorum
          daretur Spiritus Sanctus, obtulit eis pecuniam,</ab>
        <ab xml:id="d1e950" n="19"> dicens : Date et mihi hanc potestatem, ut cuicumque imposuero
          manus, accipiat Spiritum Sanctum. Petrus autem dixit ad eum :</ab>
        <ab xml:id="d1e953" n="20"> Pecunia tua tecum sit in perditionem : quoniam donum Dei
          existimasti pecunia possideri.</ab>
        <ab xml:id="d1e956" n="21"> Non est tibi pars neque sors in sermone isto : cor enim tuum non
          est rectum coram Deo.</ab>
        <ab xml:id="d1e959" n="22"> Poenitentiam itaque age ab hac nequitia tua : et roga Deum, si
          forte remittatur tibi haec cogitatio cordis tui.</ab>
        <ab xml:id="d1e962" n="23"> In felle enim amaritudinis, et obligatione iniquitatis, video te
          esse.</ab>
        <ab xml:id="d1e966" n="24"> Respondens autem Simon, dixit : Precamini vos pro me ad Dominum,
          ut nihil veniat super me horum quae dixistis.</ab>
        <ab xml:id="d1e969" n="25"> Et illi quidem testificati, et locuti verbum Domini, redibant
          Jerosolymam, et multis regionibus Samaritanorum evangelizabant.<pc ana="#pilcrow"/>
        </ab>
        <ab xml:id="d1e974" n="26"> Angelus autem Domini locutus est ad Philippum, dicens : Surge,
          et vade contra meridianum, ad viam quae descendit ab Jerusalem in Gazam : haec est
          deserta.</ab>
        <ab xml:id="d1e977" n="27"> Et surgens abiit. Et ecce vir Aethiops, eunuchus, potens
          Candacis reginae Aethiopum, qui erat super omnes gazas ejus, venerat adorare in Jerusalem
          :</ab>
        <ab xml:id="d1e980" n="28"> et revertebatur sedens super currum suum, legensque Isaiam
          prophetam.</ab>
        <ab xml:id="d1e983" n="29"> Dixit autem Spiritus Philippo : Accede, et adjunge te ad currum
          istum.</ab>
        <ab xml:id="d1e987" n="30"> Accurrens autem Philippus, audivit eum legentem Isaiam
          prophetam, et dixit : Putasne intelligis quae legis ?</ab>
        <ab xml:id="d1e990" n="31"> Qui ait : Et quomodo possum, si non aliquis ostenderit mihi ?
          Rogavitque Philippum ut ascenderet, et sederet secum.</ab>
        <ab xml:id="d1e993" n="32"> Locus autem Scripturae quem legebat, erat hic : [Tamquam ovis ad
          occisionem ductus est :/ et sicut agnus coram tondente se, sine voce,/ sic non aperuit os
          suum./</ab>
        <ab xml:id="d1e996" n="33"> In humilitate judicium ejus sublatum est./ Generationem ejus
          quis enarrabit ?/ quoniam tolletur de terra vita ejus.]</ab>
        <ab xml:id="d1e999" n="34"> Respondens autem eunuchus Philippo, dixit : Obsecro te, de quo
          propheta dicit hoc ? de se, an de alio aliquo ?</ab>
        <ab xml:id="d1e1002" n="35"> Aperiens autem Philippus os suum, et incipiens a Scriptura
          ista, evangelizavit illi Jesum.</ab>
        <ab xml:id="d1e1006" n="36"> Et dum irent per viam, venerunt ad quamdam aquam : et ait
          eunuchus : Ecce aqua : quid prohibet me baptizari ?</ab>
        <ab xml:id="d1e1009" n="37"> Dixit autem Philippus : Si credis ex toto corde, licet. Et
          respondens ait : Credo Filium Dei esse Jesum Christum.</ab>
        <ab xml:id="d1e1012" n="38"> Et jussit stare currum : et descenderunt uterque in aquam,
          Philippus et eunuchus, et baptizavit eum.</ab>
        <ab xml:id="d1e1015" n="39"> Cum autem ascendissent de aqua, Spiritus Domini rapuit
          Philippum, et amplius non vidit eum eunuchus. Ibat autem per viam suam gaudens.</ab>
        <ab xml:id="d1e1018" n="40"> Philippus autem inventus est in Azoto, et pertransiens
          evangelizabat civitatibus cunctis, donec veniret Caesaream.</ab>
      </div>
      <div xml:id="d1e1022" type="chap" n="9">
        <ab xml:id="d1e1024" n="1"> Saulus autem adhuc spirans minarum et caedis in discipulos
          Domini, accessit ad principem sacerdotum,</ab>
        <ab xml:id="d1e1027" n="2"> et petiit ab eo epistolas in Damascum ad synagogas : ut si quos
          invenisset hujus viae viros ac mulieres, vinctos perduceret in Jerusalem.<pc
            ana="#pilcrow"/>
        </ab>
        <ab xml:id="d1e1032" n="3"> Et cum iter faceret, contigit ut appropinquaret Damasco : et
          subito circumfulsit eum lux de caelo.</ab>
        <ab xml:id="d1e1035" n="4"> Et cadens in terram audivit vocem dicentem sibi : Saule, Saule,
          quid me persequeris ?</ab>
        <ab xml:id="d1e1038" n="5"> Qui dixit : Quis es, domine ? Et ille : Ego sum Jesus, quem tu
          persequeris : durum est tibi contra stimulum calcitrare.</ab>
        <ab xml:id="d1e1042" n="6"> Et tremens ac stupens dixit : Domine, quid me vis facere ?</ab>
        <ab xml:id="d1e1045" n="7"> Et Dominus ad eum : Surge, et ingredere civitatem, et ibi
          dicetur tibi quid te oporteat facere. Viri autem illi qui comitabantur cum eo, stabant
          stupefacti, audientes quidem vocem, neminem autem videntes.</ab>
        <ab xml:id="d1e1048" n="8"> Surrexit autem Saulus de terra, apertisque oculis nihil videbat.
          Ad manus autem illum trahentes, introduxerunt Damascum.</ab>
        <ab xml:id="d1e1051" n="9"> Et erat ibi tribus diebus non videns, et non manducavit, neque
            bibit.<pc ana="#pilcrow"/>
        </ab>
        <ab xml:id="d1e1056" n="10"> Erat autem quidam discipulus Damasci, nomine Ananias : et dixit
          ad illum in visu Dominus : Anania. At ille ait : Ecce ego, Domine.</ab>
        <ab xml:id="d1e1059" n="11"> Et Dominus ad eum : Surge, et vade in vicum qui vocatur Rectus
          : et quaere in domo Judae Saulum nomine Tarsensem : ecce enim orat.</ab>
        <ab xml:id="d1e1063" n="12"> (Et vidit virum Ananiam nomine, introëuntem, et imponentem sibi
          manus ut visum recipiat.)</ab>
        <ab xml:id="d1e1066" n="13"> Respondit autem Ananias : Domine, audivi a multis de viro hoc,
          quanta mala fecerit sanctis tuis in Jerusalem :</ab>
        <ab xml:id="d1e1069" n="14"> et hic habet potestatem a principibus sacerdotum alligandi
          omnes qui invocant nomen tuum.</ab>
        <ab xml:id="d1e1072" n="15"> Dixit autem ad eum Dominus : Vade, quoniam vas electionis est
          mihi iste, ut portet nomen meum coram gentibus, et regibus, et filiis Israël.</ab>
        <ab xml:id="d1e1075" n="16"> Ego enim ostendam illi quanta oporteat eum pro nomine meo
            pati.<pc ana="#pilcrow"/>
        </ab>
        <ab xml:id="d1e1080" n="17"> Et abiit Ananias, et introivit in domum : et imponens ei manus,
          dixit : Saule frater, Dominus misit me Jesus, qui apparuit tibi in via qua veniebas, ut
          videas, et implearis Spiritu Sancto.</ab>
        <ab xml:id="d1e1084" n="18"> Et confestim ceciderunt ab oculis ejus tamquam squamae, et
          visum recepit : et surgens baptizatus est.</ab>
        <ab xml:id="d1e1087" n="19"> Et cum accepisset cibum, confortatus est.<pc ana="#pilcrow"/>
          Fuit autem cum discipulis qui erant Damasci per dies aliquot.</ab>
        <ab xml:id="d1e1092" n="20"> Et continuo in synagogis praedicabat Jesum, quoniam hic est
          Filius Dei.</ab>
        <ab xml:id="d1e1095" n="21"> Stupebant autem omnes qui audiebant, et dicebant : Nonne hic
          est qui expugnabat in Jerusalem eos qui invocabant nomen istud : et huc ad hoc venit, ut
          vinctos illos duceret ad principes sacerdotum ?</ab>
        <ab xml:id="d1e1098" n="22"> Saulus autem multo magis convalescebat, et confundebat Judaeos
          qui habitabant Damasci, affirmans quoniam hic est Christus.</ab>
        <ab xml:id="d1e1101" n="23"> Cum autem implerentur dies multi, consilium fecerunt in unum
          Judaei ut eum interficerent.</ab>
        <ab xml:id="d1e1105" n="24"> Notae autem factae sunt Saulo insidiae eorum. Custodiebant
          autem et portas die ac nocte, ut eum interficerent.</ab>
        <ab xml:id="d1e1108" n="25"> Accipientes autem eum discipuli nocte, per murum dimiserunt
          eum, submittentes in sporta.<pc ana="#pilcrow"/>
        </ab>
        <ab xml:id="d1e1113" n="26"> Cum autem venisset in Jerusalem, tentabat se jungere
          discipulis, et omnes timebant eum, non credentes quod esset discipulus.</ab>
        <ab xml:id="d1e1116" n="27"> Barnabas autem apprehensum illum duxit ad Apostolos : et
          narravit illis quomodo in via vidisset Dominum, et quia locutus est ei, et quomodo in
          Damasco fiducialiter egerit in nomine Jesu.</ab>
        <ab xml:id="d1e1119" n="28"> Et erat cum illis intrans et exiens in Jerusalem, et
          fiducialiter agens in nomine Domini.</ab>
        <ab xml:id="d1e1122" n="29"> Loquebatur quoque gentibus, et disputabat cum Graecis : illi
          autem quaerebant occidere eum.<pc ana="#pilcrow"/>
        </ab>
        <ab xml:id="d1e1128" n="30"> Quod cum cognovissent fratres, deduxerunt eum Caesaream, et
          dimiserunt Tarsum.</ab>
        <ab xml:id="d1e1131" n="31"> Ecclesia quidem per totam Judaeam, et Galilaeam, et Samariam
          habebat pacem, et aedificabatur ambulans in timore Domini, et consolatione Sancti Spiritus
            replebatur.<pc ana="#pilcrow"/>
        </ab>
        <ab xml:id="d1e1136" n="32"> Factum est autem, ut Petrus dum pertransiret universos,
          deveniret ad sanctos qui habitabant Lyddae.</ab>
        <ab xml:id="d1e1139" n="33"> Invenit autem ibi hominem quemdam, nomine Aeneam, ab annis octo
          jacentem in grabato, qui erat paralyticus.</ab>
        <ab xml:id="d1e1142" n="34"> Et ait illi Petrus : Aenea, sanat te Dominus Jesus Christus :
          surge, et sterne tibi. Et continuo surrexit.</ab>
        <ab xml:id="d1e1145" n="35"> Et viderunt eum omnes qui habitabant Lyddae et Saronae : qui
          conversi sunt ad Dominum.<pc ana="#pilcrow"/>
        </ab>
        <ab xml:id="d1e1151" n="36"> In Joppe autem fuit quaedam discipula, nomine Tabitha, quae
          interpretata dicitur Dorcas. Haec erat plena operibus bonis et eleemosynis quas
          faciebat.</ab>
        <ab xml:id="d1e1154" n="37"> Factum est autem in diebus illis ut infirmata moreretur. Quam
          cum lavissent, posuerunt eam in coenaculo.</ab>
        <ab xml:id="d1e1157" n="38"> Cum autem prope esset Lydda ad Joppen, discipuli, audientes
          quia Petrus esset in ea, miserunt duos viros ad eum, rogantes : Ne pigriteris venire ad
          nos.</ab>
        <ab xml:id="d1e1160" n="39"> Exsurgens autem Petrus, venit cum illis. Et cum advenisset,
          duxerunt illum in coenaculum : et circumsteterunt illum omnes viduae flentes, et
          ostendentes ei tunicas et vestes quas faciebat illis Dorcas.</ab>
        <ab xml:id="d1e1163" n="40"> Ejectis autem omnibus foras, Petrus ponens genua oravit : et
          conversus ad corpus, dixit : Tabitha, surge. At illa aperuit oculos suos : et viso Petro,
          resedit.</ab>
        <ab xml:id="d1e1166" n="41"> Dans autem illi manum, erexit eam. Et cum vocasset sanctos et
          viduas, assignavit eam vivam.</ab>
        <ab xml:id="d1e1170" n="42"> Notum autem factum est per universam Joppen : et crediderunt
          multi in Domino.</ab>
        <ab xml:id="d1e1173" n="43"> Factum est autem ut dies multos moraretur in Joppe, apud
          Simonem quemdam coriarium.</ab>
      </div>
      <div xml:id="d1e1177" type="chap" n="10">
        <ab xml:id="d1e1179" n="1"> Vir autem quidam erat in Caesarea, nomine Cornelius, centurio
          cohortis quae dicitur Italica,</ab>
        <ab xml:id="d1e1182" n="2"> religiosus, ac timens Deum cum omni domo sua, faciens
          eleemosynas multas plebi, et deprecans Deum semper.</ab>
        <ab xml:id="d1e1185" n="3"> Is vidit in visu manifeste, quasi hora diei nona, angelum Dei
          introëuntem ad se, et dicentem sibi : Corneli.</ab>
        <ab xml:id="d1e1188" n="4"> At ille intuens eum, timore correptus, dixit : Quid est, domine
          ? Dixit autem illi : Orationes tuae et eleemosynae tuae ascenderunt in memoriam in
          conspectu Dei.</ab>
        <ab xml:id="d1e1191" n="5"> Et nunc mitte viros in Joppen, et accersi Simonem quemdam, qui
          cognominatur Petrus :</ab>
        <ab xml:id="d1e1195" n="6"> hic hospitatur apud Simonem quemdam coriarium, cujus est domus
          juxta mare : hic dicet tibi quid te oporteat facere.</ab>
        <ab xml:id="d1e1198" n="7"> Et cum discessisset angelus qui loquebatur illi, vocavit duos
          domesticos suos, et militem metuentem Dominum ex his qui illi parebant.</ab>
        <ab xml:id="d1e1201" n="8"> Quibus cum narrasset omnia, misit illos in Joppen.<pc
            ana="#pilcrow"/>
        </ab>
        <ab xml:id="d1e1206" n="9"> Postera autem die, iter illis facientibus, et appropinquantibus
          civitati, ascendit Petrus in superiora ut oraret circa horam sextam.</ab>
        <ab xml:id="d1e1209" n="10"> Et cum esuriret, voluit gustare. Parantibus autem illis,
          cecidit super eum mentis excessus :</ab>
        <ab xml:id="d1e1212" n="11"> et vidit caelum apertum, et descendens vas quoddam, velut
          linteum magnum, quatuor initiis submitti de caelo in terram,</ab>
        <ab xml:id="d1e1216" n="12"> in quo erant omnia quadrupedia, et serpentia terrae, et
          volatilia caeli.</ab>
        <ab xml:id="d1e1219" n="13"> Et facta est vox ad eum : Surge, Petre : occide, et
          manduca.</ab>
        <ab xml:id="d1e1222" n="14"> Ait autem Petrus : Absit Domine, quia numquam manducavi omne
          commune et immundum.</ab>
        <ab xml:id="d1e1225" n="15"> Et vox iterum secundo ad eum : Quod Deus purificavit, tu
          commune ne dixeris.</ab>
        <ab xml:id="d1e1228" n="16"> Hoc autem factum est per ter : et statim receptum est vas in
          caelum.</ab>
        <ab xml:id="d1e1231" n="17"> Et dum intra se haesitaret Petrus quidnam esset visio quam
          vidisset, ecce viri qui missi erant a Cornelio, inquirentes domum Simonis astiterunt ad
          januam.</ab>
        <ab xml:id="d1e1235" n="18"> Et cum vocassent, interrogabant, si Simon qui cognominatur
          Petrus illic haberet hospitium.</ab>
        <ab xml:id="d1e1238" n="19"> Petro autem cogitante de visione, dixit Spiritus ei : Ecce viri
          tres quaerunt te.</ab>
        <ab xml:id="d1e1241" n="20"> Surge itaque, descende, et vade cum eis nihil dubitans : quia
          ego misi illos.</ab>
        <ab xml:id="d1e1244" n="21"> Descendens autem Petrus ad viros, dixit : Ecce ego sum, quem
          quaeritis : quae causa est, propter quam venistis ?</ab>
        <ab xml:id="d1e1247" n="22"> Qui dixerunt : Cornelius centurio, vir justus et timens Deum,
          et testimonium habens ab universa gente Judaeorum, responsum accepit ab angelo sancto
          accersire te in domum suam, et audire verba abs te.</ab>
        <ab xml:id="d1e1250" n="23"> Introducens ergo eos, recepit hospitio. Sequenti autem die,
          surgens profectus est cum illis, et quidam ex fratribus ab Joppe comitati sunt eum.<pc
            ana="#pilcrow"/>
        </ab>
        <ab xml:id="d1e1256" n="24"> Altera autem die introivit Caesaream. Cornelius vero
          exspectabat illos, convocatis cognatis suis et necessariis amicis.</ab>
        <ab xml:id="d1e1259" n="25"> Et factum est cum introisset Petrus, obvius venit ei Cornelius,
          et procidens ad pedes ejus adoravit.</ab>
        <ab xml:id="d1e1262" n="26"> Petrus vero elevavit eum, dicens : Surge : et ego ipse homo
          sum.</ab>
        <ab xml:id="d1e1265" n="27"> Et loquens cum illo intravit, et invenit multos qui convenerant
          :</ab>
        <ab xml:id="d1e1268" n="28"> dixitque ad illos : Vos scitis quomodo abominatum sit viro
          Judaeo conjungi aut accedere ad alienigenam : sed mihi ostendit Deus neminem communem aut
          immundum dicere hominem.</ab>
        <ab xml:id="d1e1271" n="29"> Propter quod sine dubitatione veni accersitus. Interrogo ergo,
          quam ob causam accersistis me ?</ab>
        <ab xml:id="d1e1275" n="30"> Et Cornelius ait : A nudiusquarta die usque ad hanc horam,
          orans eram hora nona in domo mea, et ecce vir stetit ante me in veste candida, et ait
          :</ab>
        <ab xml:id="d1e1278" n="31"> Corneli, exaudita est oratio tua, et eleemosynae tuae
          commemoratae sunt in conspectu Dei.</ab>
        <ab xml:id="d1e1281" n="32"> Mitte ergo in Joppen, et accersi Simonem qui cognominatur
          Petrus : hic hospitatur in domo Simonis coriarii juxta mare.</ab>
        <ab xml:id="d1e1284" n="33"> Confestim ergo misi ad te : et tu benefecisti veniendo. Nunc
          ergo omnes nos in conspectu tuo adsumus audire omnia quaecumque tibi praecepta sunt a
            Domino.<pc ana="#pilcrow"/>
        </ab>
        <ab xml:id="d1e1289" n="34"> Aperiens autem Petrus os suum, dixit : In veritate comperi quia
          non est personarum acceptor Deus ;</ab>
        <ab xml:id="d1e1292" n="35"> sed in omni gente qui timet eum, et operatur justitiam,
          acceptus est illi.</ab>
        <ab xml:id="d1e1296" n="36"> Verbum misit Deus filiis Israël, annuntians pacem per Jesum
          Christum (hic est omnium Dominus).</ab>
        <ab xml:id="d1e1299" n="37"> Vos scitis quod factum est verbum per universam Judaeam :
          incipiens enim a Galilaea post baptismum quod praedicavit Joannes,</ab>
        <ab xml:id="d1e1302" n="38"> Jesum a Nazareth : quomodo unxit eum Deus Spiritu Sancto, et
          virtute, qui pertransiit benefaciendo, et sanando omnes oppressos a diabolo, quoniam Deus
          erat cum illo.</ab>
        <ab xml:id="d1e1305" n="39"> Et nos testes sumus omnium quae fecit in regione Judaeorum, et
          Jerusalem, quem occiderunt suspendentes in ligno.</ab>
        <ab xml:id="d1e1308" n="40"> Hunc Deus suscitavit tertia die, et dedit eum manifestum
          fieri,</ab>
        <ab xml:id="d1e1311" n="41"> non omni populo, sed testibus praeordinatis a Deo : nobis, qui
          manducavimus et bibimus cum illo postquam resurrexit a mortuis.</ab>
        <ab xml:id="d1e1315" n="42"> Et praecepit nobis praedicare populo, et testificari, quia ipse
          est qui constitutus est a Deo judex vivorum et mortuorum.</ab>
        <ab xml:id="d1e1318" n="43"> Huic omnes prophetae testimonium perhibent remissionem
          peccatorum accipere per nomen ejus omnes qui credunt in eum.<pc ana="#pilcrow"/>
        </ab>
        <ab xml:id="d1e1323" n="44"> Adhuc loquente Petro verba haec, cecidit Spiritus Sanctus super
          omnes qui audiebant verbum.</ab>
        <ab xml:id="d1e1326" n="45"> Et obstupuerunt ex circumcisione fideles qui venerant cum
          Petro, quia et in nationes gratia Spiritus Sancti effusa est.</ab>
        <ab xml:id="d1e1329" n="46"> Audiebant enim illos loquentes linguis, et magnificantes
          Deum.</ab>
        <ab xml:id="d1e1332" n="47"> Tunc respondit Petrus : Numquid aquam quis prohibere potest ut
          non baptizentur hi qui Spiritum Sanctum acceperunt sicut et nos ?</ab>
        <ab xml:id="d1e1336" n="48"> Et jussit eos baptizari in nomine Domini Jesu Christi. Tunc
          rogaverunt eum ut maneret apud eos aliquot diebus.</ab>
      </div>
      <div xml:id="d1e1340" type="chap" n="11">
        <ab xml:id="d1e1342" n="1"> Audierunt autem Apostoli et fratres qui erant in Judaea, quoniam
          et gentes receperunt verbum Dei.</ab>
        <ab xml:id="d1e1345" n="2"> Cum autem ascendisset Petrus Jerosolymam, disceptabant adversus
          illum qui erant ex circumcisione,</ab>
        <ab xml:id="d1e1348" n="3"> dicentes : Quare introisti ad viros praeputium habentes, et
          manducasti cum illis ?</ab>
        <ab xml:id="d1e1351" n="4"> Incipiens autem Petrus exponebat illis ordinem, dicens :</ab>
        <ab xml:id="d1e1354" n="5"> Ego eram in civitate Joppe orans, et vidi in excessu mentis
          visionem, descendens vas quoddam velut linteum magnum quatuor initiis summitti de caelo,
          et venit usque ad me.</ab>
        <ab xml:id="d1e1358" n="6"> In quod intuens considerabam, et vidi quadrupedia terrae, et
          bestias, et reptilia, et volatilia caeli.</ab>
        <ab xml:id="d1e1361" n="7"> Audivi autem et vocem dicentem mihi : Surge, Petre : occide, et
          manduca.</ab>
        <ab xml:id="d1e1364" n="8"> Dixi autem : Nequaquam Domine : quia commune aut immundum
          numquam introivit in os meum.</ab>
        <ab xml:id="d1e1367" n="9"> Respondit autem vox secundo de caelo : Quae Deus mundavit, tu ne
          commune dixeris.</ab>
        <ab xml:id="d1e1370" n="10"> Hoc autem factum est per ter : et recepta sunt omnia rursum in
          caelum.</ab>
        <ab xml:id="d1e1373" n="11"> Et ecce viri tres confestim astiterunt in domo in qua eram,
          missi a Caesarea ad me.</ab>
        <ab xml:id="d1e1377" n="12"> Dixit autem Spiritus mihi ut irem cum illis, nihil haesitans.
          Venerunt autem mecum et sex fratres isti, et ingressi sumus in domum viri.</ab>
        <ab xml:id="d1e1380" n="13"> Narravit autem nobis quomodo vidisset angelum in domo sua,
          stantem et dicentem sibi : Mitte in Joppen, et accersi Simonem qui cognominatur
          Petrus,</ab>
        <ab xml:id="d1e1383" n="14"> qui loquetur tibi verba in quibus salvus eris tu, et universa
          domus tua.</ab>
        <ab xml:id="d1e1386" n="15"> Cum autem coepissem loqui, cecidit Spiritus Sanctus super eos,
          sicut et in nos in initio.</ab>
        <ab xml:id="d1e1389" n="16"> Recordatus sum autem verbi Domini, sicut dicebat : Joannes
          quidem baptizavit aqua, vos autem baptizabimini Spiritu Sancto.</ab>
        <ab xml:id="d1e1392" n="17"> Si ergo eamdem gratiam dedit illis Deus, sicut et nobis qui
          credidimus in Dominum Jesum Christum : ego quis eram, qui possem prohibere Deum ?</ab>
        <ab xml:id="d1e1396" n="18"> His auditis, tacuerunt : et glorificaverunt Deum, dicentes :
          Ergo et gentibus poenitentiam dedit Deus ad vitam.<pc ana="#pilcrow"/>
        </ab>
        <ab xml:id="d1e1401" n="19"> Et illi quidem qui dispersi fuerant a tribulatione quae facta
          fuerat sub Stephano, perambulaverunt usque Phoenicen, et Cyprum, et Antiochiam, nemini
          loquentes verbum, nisi solis Judaeis.</ab>
        <ab xml:id="d1e1404" n="20"> Erant autem quidam ex eis viri Cyprii et Cyrenaei, qui cum
          introissent Antiochiam, loquebantur et ad Graecos, annuntiantes Dominum Jesum.</ab>
        <ab xml:id="d1e1407" n="21"> Et erat manus Domini cum eis : multusque numerus credentium
          conversus est ad Dominum.</ab>
        <ab xml:id="d1e1410" n="22"> Pervenit autem sermo ad aures ecclesiae quae erat Jerosolymis
          super istis : et miserunt Barnabam usque ad Antiochiam.</ab>
        <ab xml:id="d1e1413" n="23"> Qui cum pervenisset, et vidisset gratiam Dei, gavisus est : et
          hortabatur omnes in proposito cordis permanere in Domino :</ab>
        <ab xml:id="d1e1417" n="24"> quia erat vir bonus, et plenus Spiritu Sancto, et fide. Et
          apposita est multa turba Domino.<pc ana="#pilcrow"/>
        </ab>
        <ab xml:id="d1e1422" n="25"> Profectus est autem Barnabas Tarsum, ut quaereret Saulum : quem
          cum invenisset, perduxit Antiochiam.</ab>
        <ab xml:id="d1e1425" n="26"> Et annum totum conversati sunt ibi in ecclesia : et docuerunt
          turbam multam, ita ut cognominarentur primum Antiochiae discipuli, christiani.</ab>
        <ab xml:id="d1e1428" n="27"> In his autem diebus supervenerunt ab Jerosolymis prophetae
          Antiochiam :</ab>
        <ab xml:id="d1e1431" n="28"> et surgens unus ex eis nomine Agabus, significabat per spiritum
          famem magnam futuram in universo orbe terrarum, quae facta est sub Claudio.</ab>
        <ab xml:id="d1e1434" n="29"> Discipuli autem, prout quis habebat, proposuerunt singuli in
          ministerium mittere habitantibus in Judaea fratribus :</ab>
        <ab xml:id="d1e1438" n="30"> quod et fecerunt, mittentes ad seniores per manus Barnabae et
          Sauli.</ab>
      </div>
      <div xml:id="d1e1443" type="chap" n="12">
        <ab xml:id="d1e1445" n="1"> Eodem autem tempore misit Herodes rex manus, ut affligeret
          quosdam de ecclesia.</ab>
        <ab xml:id="d1e1448" n="2"> Occidit autem Jacobum fratrem Joannis gladio.</ab>
        <ab xml:id="d1e1451" n="3"> Videns autem quia placeret Judaeis, apposuit ut apprehenderet et
          Petrum. Erant autem dies Azymorum.</ab>
        <ab xml:id="d1e1454" n="4"> Quem cum apprehendisset, misit in carcerem, tradens quatuor
          quaternionibus militum custodiendum, volens post Pascha producere eum populo.</ab>
        <ab xml:id="d1e1457" n="5"> Et Petrus quidem servabatur in carcere. Oratio autem fiebat sine
          intermissione ab ecclesia ad Deum pro eo.<pc ana="#pilcrow"/>
        </ab>
        <ab xml:id="d1e1463" n="6"> Cum autem producturus eum esset Herodes, in ipsa nocte erat
          Petrus dormiens inter duos milites, vinctus catenis duabus : et custodes ante ostium
          custodiebant carcerem.</ab>
        <ab xml:id="d1e1466" n="7"> Et ecce angelus Domini astitit, et lumen refulsit in habitaculo
          : percussoque latere Petri, excitavit eum, dicens : Surge velociter. Et ceciderunt catenae
          de manibus ejus.</ab>
        <ab xml:id="d1e1469" n="8"> Dixit autem angelus ad eum : Praecingere, et calcea te caligas
          tuas. Et fecit sic. Et dixit illi : Circumda tibi vestimentum tuum, et sequere me.</ab>
        <ab xml:id="d1e1472" n="9"> Et exiens sequebatur eum, et nesciebat quia verum est, quod
          fiebat per angelum : existimabat autem se visum videre.</ab>
        <ab xml:id="d1e1475" n="10"> Transeuntes autem primam et secundam custodiam, venerunt ad
          portam ferream, quae ducit ad civitatem : quae ultro aperta est eis. Et exeuntes
          processerunt vicum unum : et continuo discessit angelus ab eo.<pc ana="#pilcrow"/>
        </ab>
        <ab xml:id="d1e1480" n="11"> Et Petrus ad se reversus, dixit : Nunc scio vere quia misit
          Dominus angelum suum, et eripuit me de manu Herodis, et de omni exspectatione plebis
          Judaeorum.</ab>
        <ab xml:id="d1e1484" n="12"> Consideransque venit ad domum Mariae matris Joannis, qui
          cognominatus est Marcus, ubi erant multi congregati, et orantes.</ab>
        <ab xml:id="d1e1487" n="13"> Pulsante autem eo ostium januae, processit puella ad audiendum,
          nomine Rhode.</ab>
        <ab xml:id="d1e1490" n="14"> Et ut cognovit vocem Petri, prae gaudio non aperuit januam, sed
          intro currens nuntiavit stare Petrum ante januam.</ab>
        <ab xml:id="d1e1493" n="15"> At illi dixerunt ad eam : Insanis. Illa autem affirmabat sic se
          habere. Illi autem dicebant : Angelus ejus est.</ab>
        <ab xml:id="d1e1496" n="16"> Petrus autem perseverabat pulsans. Cum autem aperuissent,
          viderunt eum, et obstupuerunt.</ab>
        <ab xml:id="d1e1499" n="17"> Annuens autem eis manu ut tacerent, narravit quomodo Dominus
          eduxisset eum de carcere, dixitque : Nuntiate Jacobo et fratribus haec. Et egressus abiit
          in alium locum.<pc ana="#pilcrow"/>
        </ab>
        <ab xml:id="d1e1505" n="18"> Facta autem die, erat non parva turbatio inter milites, quidnam
          factum esset de Petro.</ab>
        <ab xml:id="d1e1508" n="19"> Herodes autem cum requisisset eum et non invenisset,
          inquisitione facta de custodibus, jussit eos duci : descendensque a Judaea in Caesaream,
          ibi commoratus est.</ab>
        <ab xml:id="d1e1511" n="20"> Erat autem iratus Tyriis et Sidoniis. At illi unanimes venerunt
          ad eum, et persuaso Blasto, qui erat super cubiculum regis, postulabant pacem, eo quod
          alerentur regiones eorum ab illo.</ab>
        <ab xml:id="d1e1514" n="21"> Statuto autem die Herodes vestitus veste regia sedit pro
          tribunali, et concionabatur ad eos.</ab>
        <ab xml:id="d1e1517" n="22"> Populus autem acclamabat : Dei voces, et non hominis.</ab>
        <ab xml:id="d1e1520" n="23"> Confestim autem percussit eum angelus Domini, eo quod non
          dedisset honorem Deo : et consumptus a vermibus, expiravit.</ab>
        <ab xml:id="d1e1524" n="24"> Verbum autem Domini crescebat, et multiplicabatur.</ab>
        <ab xml:id="d1e1527" n="25"> Barnabas autem et Saulus reversi sunt ab Jerosolymis expleto
          ministerio assumpto Joanne, qui cognominatus est Marcus.</ab>
      </div>
      <div xml:id="d1e1531" type="chap" n="13">
        <ab xml:id="d1e1533" n="1"> Erant autem in ecclesia quae erat Antiochiae, prophetae et
          doctores, in quibus Barnabas, et Simon qui vocabatur Niger, et Lucius Cyrenensis, et
          Manahen, qui erat Herodis Tetrarchae collactaneus, et Saulus.</ab>
        <ab xml:id="d1e1536" n="2"> Ministrantibus autem illis Domino, et jejunantibus, dixit illis
          Spiritus Sanctus : Segregate mihi Saulum et Barnabam in opus ad quod assumpsi eos.</ab>
        <ab xml:id="d1e1539" n="3"> Tunc jejunantes et orantes, imponentesque eis manus, dimiserunt
            illos.<pc ana="#pilcrow"/>
        </ab>
        <ab xml:id="d1e1544" n="4"> Et ipsi quidem missi a Spiritu Sancto abierunt Seleuciam : et
          inde navigaverunt Cyprum.</ab>
        <ab xml:id="d1e1547" n="5"> Et cum venissent Salaminam, praedicabant verbum Dei in synagogis
          Judaeorum. Habebant autem et Joannem in ministerio.</ab>
        <ab xml:id="d1e1551" n="6"> Et cum perambulassent universam insulam usque Paphum, invenerunt
          quemdam virum magum pseudoprophetam, Judaeum, cui nomen erat Barjesu,</ab>
        <ab xml:id="d1e1554" n="7"> qui erat cum proconsule Sergio Paulo viro prudente. Hic,
          accersitis Barnaba et Saulo, desiderabat audire verbum Dei.</ab>
        <ab xml:id="d1e1557" n="8"> Resistebat autem illis Elymas magus (sic enim interpretatur
          nomen ejus), quaerens avertere proconsulem a fide.</ab>
        <ab xml:id="d1e1560" n="9"> Saulus autem, qui et Paulus, repletus Spiritu Sancto, intuens in
          eum,</ab>
        <ab xml:id="d1e1563" n="10"> dixit : O plene omni dolo et omni fallacia, fili diaboli,
          inimice omnis justitiae, non desinis subvertere vias Domini rectas.</ab>
        <ab xml:id="d1e1566" n="11"> Et nunc ecce manus Domini super te, et eris caecus, non videns
          solem usque ad tempus. Et confestim cecidit in eum caligo et tenebrae : et circuiens
          quaerebat qui ei manum daret.</ab>
        <ab xml:id="d1e1570" n="12"> Tunc proconsul cum vidisset factum, credidit admirans super
          doctrina Domini.<pc ana="#pilcrow"/>
        </ab>
        <ab xml:id="d1e1575" n="13"> Et cum a Papho navigassent Paulus et qui cum eo erant, venerunt
          Pergen Pamphyliae. Joannes autem discedens ab eis, reversus est Jerosolymam.</ab>
        <ab xml:id="d1e1578" n="14"> Illi vero pertranseuntes Pergen, venerunt Antiochiam Pisidiae :
          et ingressi synagogam die sabbatorum, sederunt.</ab>
        <ab xml:id="d1e1581" n="15"> Post lectionem autem legis et prophetarum, miserunt principes
          synagogae ad eos, dicentes : Viri fratres, si quis est in vobis sermo exhortationis ad
          plebem, dicite.<pc ana="#pilcrow"/>
        </ab>
        <ab xml:id="d1e1586" n="16"> Surgens autem Paulus, et manu silentium indicens, ait : Viri
          Israëlitae, et qui timetis Deum, audite :</ab>
        <ab xml:id="d1e1589" n="17"> Deus plebis Israël elegit patres nostros, et plebem exaltavit
          cum essent incolae in terra Aegypti, et in brachio excelso eduxit eos ex ea,</ab>
        <ab xml:id="d1e1593" n="18"> et per quadraginta annorum tempus mores eorum sustinuit in
          deserto.</ab>
        <ab xml:id="d1e1596" n="19"> Et destruens gentes septem in terra Chanaan, sorte distribuit
          eis terram eorum,</ab>
        <ab xml:id="d1e1599" n="20"> quasi post quadringentos et quinquaginta annos : et post haec
          dedit judices, usque ad Samuel prophetam.</ab>
        <ab xml:id="d1e1602" n="21"> Et exinde postulaverunt regem : et dedit illis Deus Saul filium
          Cis, virum de tribu Benjamin, annis quadraginta :</ab>
        <ab xml:id="d1e1605" n="22"> et amoto illo, suscitavit illis David regem : cui testimonium
          perhibens, dixit : Inveni David filium Jesse, virum secundum cor meum, qui faciet omnes
          voluntates meas.</ab>
        <ab xml:id="d1e1608" n="23"> Hujus Deus ex semine secundum promissionem eduxit Israël
          salvatorem Jesum,</ab>
        <ab xml:id="d1e1612" n="24"> praedicante Joanne ante faciem adventus ejus baptismum
          poenitentiae omni populo Israël.</ab>
        <ab xml:id="d1e1615" n="25"> Cum impleret autem Joannes cursum suum, dicebat : Quem me
          arbitramini esse, non sum ego : sed ecce venit post me, cujus non sum dignus calceamenta
          pedum solvere.</ab>
        <ab xml:id="d1e1618" n="26"> Viri fratres, filii generis Abraham, et qui in vobis timent
          Deum, vobis verbum salutis hujus missum est.</ab>
        <ab xml:id="d1e1621" n="27"> Qui enim habitabant Jerusalem, et principes ejus hunc
          ignorantes, et voces prophetarum quae per omne sabbatum leguntur, judicantes
          impleverunt,</ab>
        <ab xml:id="d1e1624" n="28"> et nullam causam mortis invenientes in eo, petierunt a Pilato
          ut interficerent eum.</ab>
        <ab xml:id="d1e1627" n="29"> Cumque consummassent omnia quae de eo scripta erant, deponentes
          eum de ligno, posuerunt eum in monumento.</ab>
        <ab xml:id="d1e1631" n="30"> Deus vero suscitavit eum a mortuis tertia die : qui visus est
          per dies multos his</ab>
        <ab xml:id="d1e1634" n="31"> qui simul ascenderant cum eo de Galilaea in Jerusalem : qui
          usque nunc sunt testes ejus ad plebem.</ab>
        <ab xml:id="d1e1637" n="32"> Et nos vobis annuntiamus eam, quae ad patres nostros
          repromissio facta est :</ab>
        <ab xml:id="d1e1640" n="33"> quoniam hanc Deus adimplevit filiis nostris resuscitans Jesum,
          sicut et in psalmo secundo scriptum est : Filius meus es tu, ego hodie genui te.</ab>
        <ab xml:id="d1e1643" n="34"> Quod autem suscitavit eum a mortuis, amplius jam non reversurum
          in corruptionem, ita dixit : Quia dabo vobis sancta David fidelia.</ab>
        <ab xml:id="d1e1646" n="35"> Ideoque et alias dicit : Non dabis sanctum tuum videre
          corruptionem.</ab>
        <ab xml:id="d1e1650" n="36"> David enim in sua generatione cum administrasset, voluntati Dei
          dormivit : et appositus est ad patres suos, et vidit corruptionem.</ab>
        <ab xml:id="d1e1653" n="37"> Quem vero Deus suscitavit a mortuis, non vidit
          corruptionem.</ab>
        <ab xml:id="d1e1656" n="38"> Notum igitur sit vobis, viri fratres, quia per hunc vobis
          remissio peccatorum annuntiatur, et ab omnibus quibus non potuistis in lege Moysi
          justificari,</ab>
        <ab xml:id="d1e1659" n="39"> in hoc omnis qui credit, justificatur.</ab>
        <ab xml:id="d1e1662" n="40"> Videte ergo ne superveniat vobis quod dictum est in prophetis
          :</ab>
        <ab xml:id="d1e1665" n="41"> [Videte contemptores, et admiramini, et disperdimini :/ quia
          opus operor ego in diebus vestris,/ opus quod non credetis, si quis enarraverit
          vobis.]</ab>
        <ab xml:id="d1e1669" n="42"> Exeuntibus autem illis rogabant ut sequenti sabbato loquerentur
          sibi verba haec.</ab>
        <ab xml:id="d1e1672" n="43"> Cumque dimissa esset synagoga, secuti sunt multi Judaeorum, et
          colentium advenarum, Paulum et Barnabam : qui loquentes suadebant eis ut permanerent in
          gratia Dei.<pc ana="#pilcrow"/>
        </ab>
        <ab xml:id="d1e1677" n="44"> Sequenti vero sabbato pene universa civitas convenit audire
          verbum Dei.</ab>
        <ab xml:id="d1e1680" n="45"> Videntes autem turbas Judaei, repleti sunt zelo, et
          contradicebant his quae a Paulo dicebantur, blasphemantes.</ab>
        <ab xml:id="d1e1683" n="46"> Tunc constanter Paulus et Barnabas dixerunt : Vobis oportebat
          primum loqui verbum Dei : sed quoniam repellitis illud, et indignos vos judicatis aeternae
          vitae, ecce convertimur ad gentes.</ab>
        <ab xml:id="d1e1686" n="47"> Sic enim praecepit nobis Dominus : Posui te in lucem gentium,
          ut sis in salutem usque ad extremum terrae.</ab>
        <ab xml:id="d1e1690" n="48"> Audientes autem gentes, gavisae sunt, et glorificabant verbum
          Domini : et crediderunt quotquot erant praeordinati ad vitam aeternam.</ab>
        <ab xml:id="d1e1693" n="49"> Disseminabatur autem verbum Domini per universam regionem.</ab>
        <ab xml:id="d1e1696" n="50"> Judaei autem concitaverunt mulieres religiosas et honestas, et
          primos civitatis, et excitaverunt persecutionem in Paulum et Barnabam : et ejecerunt eos
          de finibus suis.</ab>
        <ab xml:id="d1e1699" n="51"> At illi excusso pulvere pedum in eos, venerunt Iconium.</ab>
        <ab xml:id="d1e1702" n="52"> Discipuli quoque replebantur gaudio, et Spiritu Sancto.</ab>
      </div>
      <div xml:id="d1e1706" type="chap" n="14">
        <ab xml:id="d1e1708" n="1"> Factum est autem Iconii, ut simul introirent in synagogam
          Judaeorum, et loquerentur, ita ut crederet Judaeorum et Graecorum copiosa multitudo.</ab>
        <ab xml:id="d1e1711" n="2"> Qui vero increduli fuerunt Judaei, suscitaverunt et ad
          iracundiam concitaverunt animas gentium adversus fratres.</ab>
        <ab xml:id="d1e1714" n="3"> Multo igitur tempore demorati sunt, fiducialiter agentes in
          Domino, testimonium perhibente verbo gratiae suae, dante signa et prodigia fieri per manus
          eorum.</ab>
        <ab xml:id="d1e1717" n="4"> Divisa est autem multitudo civitatis : et quidam quidem erant
          cum Judaeis, quidam vero cum Apostolis.<pc ana="#pilcrow"/>
        </ab>
        <ab xml:id="d1e1722" n="5"> Cum autem factus esset impetus gentilium et Judaeorum cum
          principibus suis, ut contumeliis afficerent, et lapidarent eos,</ab>
        <ab xml:id="d1e1726" n="6"> intelligentes confugerunt ad civitates Lycaoniae Lystram et
          Derben, et universam in circuitu regionem, et ibi evangelizantes erant.</ab>
        <ab xml:id="d1e1729" n="7"> Et quidam vir Lystris infirmus pedibus sedebat, claudus ex utero
          matris suae, qui numquam ambulaverat.</ab>
        <ab xml:id="d1e1732" n="8"> Hic audivit Paulum loquentem. Qui intuitus eum, et videns quia
          fidem haberet ut salvus fieret,</ab>
        <ab xml:id="d1e1735" n="9"> dixit magna voce : Surge super pedes tuos rectus. Et exilivit,
          et ambulabat.</ab>
        <ab xml:id="d1e1738" n="10"> Turbae autem cum vidissent quod fecerat Paulus, levaverunt
          vocem suam lycaonice, dicentes : Dii similes facti hominibus descenderunt ad nos.</ab>
        <ab xml:id="d1e1741" n="11"> Et vocabant Barnabam Jovem, Paulum vero Mercurium : quoniam
          ipse erat dux verbi.</ab>
        <ab xml:id="d1e1745" n="12"> Sacerdos quoque Jovis, qui erat ante civitatem, tauros et
          coronas ante januas afferens, cum populis volebat sacrificare.</ab>
        <ab xml:id="d1e1748" n="13"> Quod ubi audierunt Apostoli, Barnabas et Paulus, conscissis
          tunicis suis exilierunt in turbas, clamantes</ab>
        <ab xml:id="d1e1751" n="14"> et dicentes : Viri, quid haec facitis ? et nos mortales sumus,
          similes vobis homines, annuntiantes vobis ab his vanis converti ad Deum vivum, qui fecit
          caelum, et terram, et mare, et omnia quae in eis sunt :</ab>
        <ab xml:id="d1e1754" n="15"> qui in praeteritis generationibus dimisit omnes gentes ingredi
          vias suas.</ab>
        <ab xml:id="d1e1757" n="16"> Et quidem non sine testimonio semetipsum reliquit benefaciens
          de caelo, dans pluvias et tempora fructifera, implens cibo et laetitia corda nostra.</ab>
        <ab xml:id="d1e1760" n="17"> Et haec dicentes, vix sedaverunt turbas ne sibi
          immolarent.</ab>
        <ab xml:id="d1e1764" n="18"> Supervenerunt autem quidam ab Antiochia et Iconio Judaei : et
          persuasis turbis, lapidantesque Paulum, traxerunt extra civitatem, existimantes eum
          mortuum esse.</ab>
        <ab xml:id="d1e1767" n="19"> Circumdantibus autem eum discipulis, surgens intravit
          civitatem, et postera die profectus est cum Barnaba in Derben.<pc ana="#pilcrow"/>
        </ab>
        <ab xml:id="d1e1772" n="20"> Cumque evangelizassent civitati illi, et docuissent multos,
          reversi sunt Lystram, et Iconium, et Antiochiam,</ab>
        <ab xml:id="d1e1775" n="21"> confirmantes animas discipulorum, exhortantesque ut permanerent
          in fide : et quoniam per multas tribulationes oportet nos intrare in regnum Dei.</ab>
        <ab xml:id="d1e1778" n="22"> Et cum constituissent illis per singulas ecclesias presbyteros,
          et orassent cum jejunationibus, commendaverunt eos Domino, in quem crediderunt.</ab>
        <ab xml:id="d1e1781" n="23"> Transeuntesque Pisidiam, venerunt in Pamphyliam,</ab>
        <ab xml:id="d1e1785" n="24"> et loquentes verbum Domini in Perge, descenderunt in Attaliam
          :</ab>
        <ab xml:id="d1e1788" n="25"> et inde navigaverunt Antiochiam, unde erant traditi gratiae Dei
          in opus quod compleverunt.</ab>
        <ab xml:id="d1e1791" n="26"> Cum autem venissent, et congregassent ecclesiam, retulerunt
          quanta fecisset Deus cum illis, et quia aperuisset gentibus ostium fidei.</ab>
        <ab xml:id="d1e1794" n="27"> Morati sunt autem tempus non modicum cum discipulis.</ab>
      </div>
      <div xml:id="d1e1798" type="chap" n="15">
        <ab xml:id="d1e1800" n="1"> Et quidam descendentes de Judaea docebant fratres : Quia nisi
          circumcidamini secundum morem Moysi, non potestis salvari.</ab>
        <ab xml:id="d1e1803" n="2"> Facta ergo seditione non minima Paulo et Barnabae adversus
          illos, statuerunt ut ascenderent Paulus et Barnabas, et quidam alii ex aliis ad Apostolos
          et presbyteros in Jerusalem super hac quaestione.</ab>
        <ab xml:id="d1e1806" n="3"> Illi ergo deducti ab ecclesia pertransibant Phoenicen et
          Samariam, narrantes conversionem gentium : et faciebant gaudium magnum omnibus
          fratribus.</ab>
        <ab xml:id="d1e1809" n="4"> Cum autem venissent Jerosolymam, suscepti sunt ab ecclesia, et
          ab Apostolis et senioribus, annuntiantes quanta Deus fecisset cum illis.</ab>
        <ab xml:id="d1e1812" n="5"> Surrexerunt autem quidam de haeresi pharisaeorum, qui
          crediderunt, dicentes quia oportet circumcidi eos, praecipere quoque servare legem
          Moysi.</ab>
        <ab xml:id="d1e1816" n="6"> Conveneruntque Apostoli et seniores videre de verbo hoc.</ab>
        <ab xml:id="d1e1819" n="7"> Cum autem magna conquisitio fieret, surgens Petrus dixit ad eos
          : Viri fratres, vos scitis quoniam ab antiquis diebus Deus in nobis elegit, per os meum
          audire gentes verbum Evangelii et credere.</ab>
        <ab xml:id="d1e1822" n="8"> Et qui novit corda Deus, testimonium perhibuit, dans illis
          Spiritum Sanctum, sicut et nobis,</ab>
        <ab xml:id="d1e1825" n="9"> et nihil discrevit inter nos et illos, fide purificans corda
          eorum.</ab>
        <ab xml:id="d1e1828" n="10"> Nunc ergo quid tentatis Deum, imponere jugum super cervices
          discipulorum quod neque patres nostri, neque nos portare potuimus ?</ab>
        <ab xml:id="d1e1831" n="11"> sed per gratiam Domini Jesu Christi credimus salvari,
          quemadmodum et illi.</ab>
        <ab xml:id="d1e1835" n="12"> Tacuit autem omnis multitudo : et audiebant Barnabam et Paulum
          narrantes quanta Deus fecisset signa et prodigia in gentibus per eos.<pc ana="#pilcrow"/>
        </ab>
        <ab xml:id="d1e1840" n="13"> Et postquam tacuerunt, respondit Jacobus, dicens : Viri
          fratres, audite me.</ab>
        <ab xml:id="d1e1843" n="14"> Simon narravit quemadmodum primum Deus visitavit sumere ex
          gentibus populum nomini suo.</ab>
        <ab xml:id="d1e1846" n="15"> Et huic concordant verba prophetarum : sicut scriptum est
          :</ab>
        <ab xml:id="d1e1849" n="16"> [Post haec revertar,/ et reaedificabo tabernaculum David quod
          decidit :/ et diruta ejus reaedificabo,/ et erigam illud :/</ab>
        <ab xml:id="d1e1852" n="17"> ut requirant ceteri hominum Dominum,/ et omnes gentes super
          quas invocatum est nomen meum,/ dicit Dominus faciens haec./</ab>
        <ab xml:id="d1e1856" n="18"> Notum a saeculo est Domino opus suum.]</ab>
        <ab xml:id="d1e1859" n="19"> Propter quod ego judico non inquietari eos qui ex gentibus
          convertuntur ad Deum,</ab>
        <ab xml:id="d1e1862" n="20"> sed scribere ad eos ut abstineant se a contaminationibus
          simulacrorum, et fornicatione, et suffocatis, et sanguine.</ab>
        <ab xml:id="d1e1865" n="21"> Moyses enim a temporibus antiquis habet in singulis civitatibus
          qui eum praedicent in synagogis, ubi per omne sabbatum legitur.<pc ana="#pilcrow"/>
        </ab>
        <ab xml:id="d1e1870" n="22"> Tunc placuit Apostolis et senioribus cum omni ecclesia eligere
          viros ex eis, et mittere Antiochiam cum Paulo et Barnaba : Judam, qui cognominabatur
          Barsabas, et Silam, viros primos in fratribus :</ab>
        <ab xml:id="d1e1873" n="23"> scribentes per manus eorum : Apostoli et seniores fratres, his
          qui sunt Antiochiae, et Syriae, et Ciliciae, fratribus ex gentibus, salutem.</ab>
        <ab xml:id="d1e1877" n="24"> Quoniam audivimus quia quidam ex nobis exeuntes, turbaverunt
          vos verbis, evertentes animas vestras, quibus non mandavimus,</ab>
        <ab xml:id="d1e1880" n="25"> placuit nobis collectis in unum eligere viros, et mittere ad
          vos cum carissimis nostris Barnaba et Paulo,</ab>
        <ab xml:id="d1e1883" n="26"> hominibus qui tradiderunt animas suas pro nomine Domini nostri
          Jesu Christi.</ab>
        <ab xml:id="d1e1886" n="27"> Misimus ergo Judam et Silam, qui et ipsi vobis verbis referent
          eadem.</ab>
        <ab xml:id="d1e1889" n="28"> Visum est enim Spiritui Sancto et nobis nihil ultra imponere
          vobis oneris quam haec necessaria :</ab>
        <ab xml:id="d1e1892" n="29"> ut abstineatis vos ab immolatis simulacrorum, et sanguine, et
          suffocato, et fornicatione : a quibus custodientes vos, bene agetis. Valete.</ab>
        <ab xml:id="d1e1896" n="30"> Illi ergo dimissi, descenderunt Antiochiam : et congregata
          multitudine tradiderunt epistolam.</ab>
        <ab xml:id="d1e1899" n="31"> Quam cum legissent, gavisi sunt super consolatione.</ab>
        <ab xml:id="d1e1902" n="32"> Judas autem et Silas, et ipsi cum essent prophetae, verbo
          plurimo consolati sunt fratres, et confirmaverunt.</ab>
        <ab xml:id="d1e1905" n="33"> Facto autem ibi aliquanto tempore, dimissi sunt cum pace a
          fratribus ad eos qui miserant illos.</ab>
        <ab xml:id="d1e1908" n="34"> Visum est autem Silae ibi remanere : Judas autem solus abiit
            Jerusalem.<pc ana="#pilcrow"/>
        </ab>
        <ab xml:id="d1e1913" n="35"> Paulus autem et Barnabas demorabantur Antiochiae, docentes et
          evangelizantes cum aliis pluribus verbum Domini.</ab>
        <ab xml:id="d1e1917" n="36"> Post aliquot autem dies, dixit ad Barnabam Paulus : Revertentes
          visitemus fratres per universas civitates in quibus praedicavimus verbum Domini, quomodo
          se habeant.</ab>
        <ab xml:id="d1e1920" n="37"> Barnabas autem volebat secum assumere et Joannem, qui
          cognominabatur Marcus.</ab>
        <ab xml:id="d1e1923" n="38"> Paulus autem rogabat eum (ut qui discessisset ab eis de
          Pamphylia, et non isset cum eis in opus) non debere recipi.</ab>
        <ab xml:id="d1e1926" n="39"> Facta est autem dissensio, ita ut discederent ab invicem, et
          Barnabas quidem, assumpto Marco, navigaret Cyprum.<pc ana="#pilcrow"/>
        </ab>
        <ab xml:id="d1e1931" n="40"> Paulus vero, electo Sila, profectus est, traditus gratiae Dei a
          fratribus.</ab>
        <ab xml:id="d1e1934" n="41"> Perambulabat autem Syriam et Ciliciam, confirmans ecclesias :
          praecipiens custodire praecepta Apostolorum et seniorum.</ab>
      </div>
      <div xml:id="d1e1938" type="chap" n="16">
        <ab xml:id="d1e1940" n="1"> Pervenit autem Derben et Lystram. Et ecce discipulus quidam erat
          ibi nomine Timotheus, filius mulieris Judaeae fidelis, patre gentili.</ab>
        <ab xml:id="d1e1943" n="2"> Huic testimonium bonum reddebant qui in Lystris erant et Iconio
          fratres.</ab>
        <ab xml:id="d1e1946" n="3"> Hunc voluit Paulus secum proficisci : et assumens circumcidit
          eum propter Judaeos qui erant in illis locis. Sciebant enim omnes quod pater ejus erat
          gentilis.</ab>
        <ab xml:id="d1e1949" n="4"> Cum autem pertransirent civitates, tradebant eis custodiri
          dogmata quae erant decreta ab Apostolis et senioribus qui erant Jerosolymis.</ab>
        <ab xml:id="d1e1952" n="5"> Et ecclesiae quidem confirmabantur fide, et abundabunt numero
          quotidie.</ab>
        <ab xml:id="d1e1956" n="6"> Transeuntes autem Phrygiam et Galatiae regionem, vetati sunt a
          Spiritu Sancto loqui verbum Dei in Asia.</ab>
        <ab xml:id="d1e1959" n="7"> Cum venissent autem in Mysiam, tentabant ire in Bithyniam : et
          non permisit eos Spiritus Jesu.</ab>
        <ab xml:id="d1e1962" n="8"> Cum autem pertransissent Mysiam, descenderunt Troadem :</ab>
        <ab xml:id="d1e1965" n="9"> et visio per noctem Paulo ostensa est : vir Macedo quidam erat
          stans et deprecans eum, et dicens : Transiens in Macedoniam, adjuva nos.<pc ana="#pilcrow"
          />
        </ab>
        <ab xml:id="d1e1970" n="10"> Ut autem visum vidit, statim quaesivimus proficisci in
          Macedoniam, certi facti quod vocasset nos Deus evangelizare eis.</ab>
        <ab xml:id="d1e1973" n="11"> Navigantes autem a Troade, recto cursu venimus Samothraciam, et
          sequenti die Neapolim :</ab>
        <ab xml:id="d1e1977" n="12"> et inde Philippos, quae est prima partis Macedoniae civitas,
          colonia. Eramus autem in hac urbe diebus aliquot, conferentes.</ab>
        <ab xml:id="d1e1980" n="13"> Die autem sabbatorum egressi sumus foras portam juxta flumen,
          ubi videbatur oratio esse : et sedentes loquebamur mulieribus quae convenerant.</ab>
        <ab xml:id="d1e1983" n="14"> Et quaedam mulier nomine Lydia, purpuraria civitatis
          Thyatirenorum, colens Deum, audivit : cujus Dominus aperuit cor intendere his quae
          dicebantur a Paulo.</ab>
        <ab xml:id="d1e1986" n="15"> Cum autem baptizata esset, et domus ejus, deprecata est, dicens
          : Si judicastis me fidelem Domino esse, introite in domum meam, et manete. Et coëgit
          nos.</ab>
        <ab xml:id="d1e1989" n="16"> Factum est autem euntibus nobis ad orationem, puellam quamdam
          habentem spiritum pythonem obviare nobis, quae quaestum magnum praestabat dominis suis
          divinando.</ab>
        <ab xml:id="d1e1992" n="17"> Haec subsecuta Paulum et nos, clamabat dicens : Isti homines
          servi Dei excelsi sunt, qui annuntiant vobis viam salutis.</ab>
        <ab xml:id="d1e1996" n="18"> Hoc autem faciebat multis diebus. Dolens autem Paulus, et
          conversus, spiritui dixit : Praecipio tibi in nomine Jesu Christi exire ab ea. Et exiit
          eadem hora.</ab>
        <ab xml:id="d1e1999" n="19"> Videntes autem domini ejus quia exivit spes quaestus eorum,
          apprehendentes Paulum et Silam, perduxerunt in forum ad principes :</ab>
        <ab xml:id="d1e2002" n="20"> et offerentes eos magistratibus, dixerunt : Hi homines
          conturbant civitatem nostram, cum sint Judaei :</ab>
        <ab xml:id="d1e2005" n="21"> et annuntiant morem quem non licet nobis suscipere neque
          facere, cum simus Romani.<pc ana="#pilcrow"/>
        </ab>
        <ab xml:id="d1e2010" n="22"> Et cucurrit plebs adversus eos : et magistratus, scissis
          tunicis eorum, jusserunt eos virgis caedi.</ab>
        <ab xml:id="d1e2013" n="23"> Et cum multas plagas eis imposuissent, miserunt eos in
          carcerem, praecipientes custodi ut diligenter custodiret eos.</ab>
        <ab xml:id="d1e2017" n="24"> Qui cum tale praeceptum accepisset, misit eos in interiorem
          carcerem, et pedes eorum strinxit ligno.</ab>
        <ab xml:id="d1e2020" n="25"> Media autem nocte Paulus et Silas orantes, laudabant Deum : et
          audiebant eos qui in custodia erant.</ab>
        <ab xml:id="d1e2023" n="26"> Subito vero terraemotus factus est magnus, ita ut moverentur
          fundamenta carceris. Et statim aperta sunt omnia ostia : et universorum vincula soluta
          sunt.</ab>
        <ab xml:id="d1e2026" n="27"> Expergefactus autem custos carceris, et videns januas apertas
          carceris, evaginato gladio volebat se interficere, aestimans fugisse vinctos.</ab>
        <ab xml:id="d1e2029" n="28"> Clamavit autem Paulus voce magna, dicens : Nihil tibi mali
          feceris : universi enim hic sumus.</ab>
        <ab xml:id="d1e2032" n="29"> Petitoque lumine, introgressus est : et tremefactus procidit
          Paulo et Silae ad pedes :</ab>
        <ab xml:id="d1e2036" n="30"> et producens eos foras, ait : Domini, quid me oportet facere,
          ut salvus fiam ?</ab>
        <ab xml:id="d1e2039" n="31"> At illi dixerunt : Crede in Dominum Jesum, et salvus eris tu,
          et domus tua.</ab>
        <ab xml:id="d1e2042" n="32"> Et locuti sunt ei verbum Domini cum omnibus qui erant in domo
          ejus.</ab>
        <ab xml:id="d1e2045" n="33"> Et tollens eos in illa hora noctis, lavit plagas eorum : et
          baptizatus est ipse, et omnis domus ejus continuo.</ab>
        <ab xml:id="d1e2048" n="34"> Cumque perduxisset eos in domum suam, apposuit eis mensam, et
          laetatus est cum omni domo sua credens Deo.<pc ana="#pilcrow"/>
        </ab>
        <ab xml:id="d1e2053" n="35"> Et cum dies factus esset, miserunt magistratus lictores,
          dicentes : Dimitte homines illos.</ab>
        <ab xml:id="d1e2057" n="36"> Nuntiavit autem custos carceris verba haec Paulo : Quia
          miserunt magistratus ut dimittamini : nunc igitur exeuntes, ite in pace.</ab>
        <ab xml:id="d1e2060" n="37"> Paulus autem dixit eis : Caesos nos publice, indemnatos homines
          Romanos, miserunt in carcerem : et nunc occulte nos ejiciunt ? Non ita : sed veniant,</ab>
        <ab xml:id="d1e2063" n="38"> et ipsi nos ejiciant. Nuntiaverunt autem magistratibus lictores
          verba haec. Timueruntque audito quod Romani essent :</ab>
        <ab xml:id="d1e2066" n="39"> et venientes deprecati sunt eos, et educentes rogabant ut
          egrederentur de urbe.</ab>
        <ab xml:id="d1e2069" n="40"> Exeuntes autem de carcere, introierunt ad Lydiam : et visis
          fratribus consolati sunt eos, et profecti sunt.</ab>
      </div>
      <div xml:id="d1e2073" type="chap" n="17">
        <ab xml:id="d1e2075" n="1"> Cum autem perambulassent Amphipolim et Apolloniam, venerunt
          Thessalonicam, ubi erat synagoga Judaeorum.</ab>
        <ab xml:id="d1e2078" n="2"> Secundum consuetudinem autem Paulus introivit ad eos, et per
          sabbata tria disserebat eis de Scripturis,</ab>
        <ab xml:id="d1e2081" n="3"> adaperiens et insinuans quia Christum oportuit pati, et
          resurgere a mortuis : et quia hic est Jesus Christus, quem ego annuntio vobis.</ab>
        <ab xml:id="d1e2084" n="4"> Et quidam ex eis crediderunt et adjuncti sunt Paulo et Silae :
          et de colentibus gentilibusque multitudo magna, et mulieres nobiles non paucae.</ab>
        <ab xml:id="d1e2087" n="5"> Zelantes autem Judaei, assumentesque de vulgo viros quosdam
          malos, et turba facta, concitaverunt civitatem : et assistentes domui Jasonis quaerebant
          eos producere in populum.</ab>
        <ab xml:id="d1e2091" n="6"> Et cum non invenissent eos, trahebant Jasonem et quosdam fratres
          ad principes civitatis, clamantes : Quoniam hi qui urbem concitant, et huc venerunt,</ab>
        <ab xml:id="d1e2094" n="7"> quos suscepit Jason, et hi omnes contra decreta Caesaris
          faciunt, regem alium dicentes esse, Jesum.</ab>
        <ab xml:id="d1e2097" n="8"> Concitaverunt autem plebem et principes civitatis audientes
          haec.</ab>
        <ab xml:id="d1e2100" n="9"> Et accepta satisfactione a Jasone et a ceteris, dimiserunt
            eos.<pc ana="#pilcrow"/>
        </ab>
        <ab xml:id="d1e2105" n="10"> Fratres vero confestim per noctem dimiserunt Paulum et Silam in
          Beroeam. Qui cum venissent, in synagogam Judaeorum introierunt.</ab>
        <ab xml:id="d1e2108" n="11"> Hi autem erant nobiliores eorum qui sunt Thessalonicae, qui
          susceperunt verbum cum omni aviditate, quotidie scrutantes Scripturas, si haec ita se
          haberent.</ab>
        <ab xml:id="d1e2112" n="12"> Et multi quidem crediderunt ex eis, et mulierum gentilium
          honestarum, et viri non pauci.</ab>
        <ab xml:id="d1e2115" n="13"> Cum autem cognovissent in Thessalonica Judaei quia et Beroeae
          praedicatum est a Paulo verbum Dei, venerunt et illuc commoventes, et turbantes
          multitudinem.</ab>
        <ab xml:id="d1e2118" n="14"> Statimque tunc Paulum dimiserunt fratres, ut iret usque ad mare
          : Silas autem et Timotheus remanserunt ibi.<pc ana="#pilcrow"/>
        </ab>
        <ab xml:id="d1e2123" n="15"> Qui autem deducebant Paulum, perduxerunt eum usque Athenas, et
          accepto mandato ab eo ad Silam et Timotheum ut quam celeriter venirent ad illum, profecti
          sunt.</ab>
        <ab xml:id="d1e2126" n="16"> Paulus autem cum Athenis eos exspectaret, incitabatur spiritus
          ejus in ipso, videns idololatriae deditam civitatem.</ab>
        <ab xml:id="d1e2129" n="17"> Disputabat igitur in synagoga cum Judaeis et colentibus, et in
          foro, per omnes dies ad eos qui aderant.</ab>
        <ab xml:id="d1e2133" n="18"> Quidam autem epicurei et stoici philosophi disserebant cum eo,
          et quidam dicebant : Quid vult seminiverbius hic dicere ? Alii vero : Novorum daemoniorum
          videtur annuntiator esse : quia Jesum et resurrectionem annuntiabat eis.<pc ana="#pilcrow"
          />
        </ab>
        <ab xml:id="d1e2138" n="19"> Et apprehensum eum ad Areopagum duxerunt, dicentes : Possumus
          scire quae est haec nova, quae a te dicitur, doctrina ?</ab>
        <ab xml:id="d1e2141" n="20"> nova enim quaedam infers auribus nostris : volumus ergo scire
          quidnam velint haec esse.</ab>
        <ab xml:id="d1e2144" n="21"> (Athenienses autem omnes, et advenae hospites, ad nihil aliud
          vacabant nisi aut dicere aut audire aliquid novi.)</ab>
        <ab xml:id="d1e2147" n="22"> Stans autem Paulus in medio Areopagi, ait : Viri Athenienses,
          per omnia quasi superstitiosiores vos video.</ab>
        <ab xml:id="d1e2150" n="23"> Praeteriens enim, et videns simulacra vestra, inveni et aram in
          qua scriptum erat : Ignoto Deo. Quod ergo ignorantes colitis, hoc ego annuntio vobis.</ab>
        <ab xml:id="d1e2154" n="24"> Deus, qui fecit mundum, et omnia quae in eo sunt, hic caeli et
          terrae cum sit Dominus, non in manufactis templis habitat,</ab>
        <ab xml:id="d1e2157" n="25"> nec manibus humanis colitur indigens aliquo, cum ipse det
          omnibus vitam, et inspirationem, et omnia :</ab>
        <ab xml:id="d1e2160" n="26"> fecitque ex uno omne genus hominum inhabitare super universam
          faciem terrae, definiens statuta tempora, et terminos habitationis eorum,</ab>
        <ab xml:id="d1e2163" n="27"> quaerere Deum si forte attrectent eum, aut inveniant, quamvis
          non longe sit ab unoquoque nostrum.</ab>
        <ab xml:id="d1e2166" n="28"> In ipso enim vivimus, et movemur, et sumus : sicut et quidam
          vestrorum poëtarum dixerunt : Ipsius enim et genus sumus.</ab>
        <ab xml:id="d1e2169" n="29"> Genus ergo cum simus Dei, non debemus aestimare auro, aut
          argento, aut lapidi, sculpturae artis, et cogitationis hominis, divinum esse simile.</ab>
        <ab xml:id="d1e2173" n="30"> Et tempora quidem hujus ignorantiae despiciens Deus, nunc
          annuntiat hominibus ut omnes ubique poenitentiam agant,</ab>
        <ab xml:id="d1e2176" n="31"> eo quod statuit diem in quo judicaturus est orbem in aequitate,
          in viro in quo statuit, fidem praebens omnibus, suscitans eum a mortuis.</ab>
        <ab xml:id="d1e2179" n="32"> Cum audissent autem resurrectionem mortuorum, quidam quidem
          irridebant, quidam vero dixerunt : Audiemus te de hoc iterum.</ab>
        <ab xml:id="d1e2182" n="33"> Sic Paulus exivit de medio eorum.</ab>
        <ab xml:id="d1e2185" n="34"> Quidam vero viri adhaerentes ei, crediderunt : in quibus et
          Dionysius Areopagita, et mulier nomine Damaris, et alii cum eis.</ab>
      </div>
      <div xml:id="d1e2190" type="chap" n="18">
        <ab xml:id="d1e2192" n="1"> Post haec egressus ab Athenis, venit Corinthum :</ab>
        <ab xml:id="d1e2195" n="2"> et inveniens quemdam Judaeum nomine Aquilam, Ponticum genere,
          qui nuper venerat ab Italia, et Priscillam uxorem ejus (eo quod praecepisset Claudius
          discedere omnes Judaeos a Roma), accessit ad eos.</ab>
        <ab xml:id="d1e2198" n="3"> Et quia ejusdem erat artis, manebat apud eos, et operabatur.
          (Erant autem scenofactoriae artis.)</ab>
        <ab xml:id="d1e2201" n="4"> Et disputabat in synagoga per omne sabbatum, interponens nomen
          Domini Jesu : suadebatque Judaeis et Graecis.</ab>
        <ab xml:id="d1e2204" n="5"> Cum venissent autem de Macedonia Silas et Timotheus, instabat
          verbo Paulus, testificans Judaeis esse Christum Jesum.</ab>
        <ab xml:id="d1e2208" n="6"> Contradicentibus autem eis, et blasphemantibus, excutiens
          vestimenta sua, dixit ad eos : Sanguis vester super caput vestrum : mundus ego : ex hoc ad
          gentes vadam.</ab>
        <ab xml:id="d1e2211" n="7"> Et migrans inde, intravit in domum cujusdam, nomine Titi Justi,
          colentis Deum, cujus domus erat conjuncta synagogae.</ab>
        <ab xml:id="d1e2214" n="8"> Crispus autem archisynagogus credidit Domino cum omni domo sua :
          et multi Corinthiorum audientes credebant, et baptizabantur.</ab>
        <ab xml:id="d1e2217" n="9"> Dixit autem Dominus nocte per visionem Paulo : Noli timere, sed
          loquere, et ne taceas :</ab>
        <ab xml:id="d1e2220" n="10"> propter quod ego sum tecum, et nemo apponetur tibi ut noceat te
          : quoniam populus est mihi multus in hac civitate.</ab>
        <ab xml:id="d1e2223" n="11"> Sedit autem ibi annum et sex menses, docens apud eos verbum
            Dei.<pc ana="#pilcrow"/>
        </ab>
        <ab xml:id="d1e2229" n="12"> Gallione autem proconsule Achaiae, insurrexerunt uno animo
          Judaei in Paulum, et adduxerunt eum ad tribunal,</ab>
        <ab xml:id="d1e2232" n="13"> dicentes : Quia contra legem hic persuadet hominibus colere
          Deum.</ab>
        <ab xml:id="d1e2235" n="14"> Incipiente autem Paulo aperire os, dixit Gallio ad Judaeos : Si
          quidem esset iniquum aliquid aut facinus pessimum, o viri Judaei, recte vos
          sustinerem.</ab>
        <ab xml:id="d1e2238" n="15"> Si vero quaestiones sunt de verbo, et nominibus, et lege
          vestra, vos ipsi videritis : judex ego horum nolo esse.</ab>
        <ab xml:id="d1e2241" n="16"> Et minavit eos a tribunali.</ab>
        <ab xml:id="d1e2244" n="17"> Apprehendentes autem omnes Sosthenem principem synagogae,
          percutiebant eum ante tribunal : et nihil eorum Gallioni curae erat.<pc ana="#pilcrow"/>
        </ab>
        <ab xml:id="d1e2250" n="18"> Paulus vero cum adhuc sustinuisset dies multos fratribus
          valefaciens, navigavit in Syriam (et cum eo Priscilla et Aquila), qui sibi totonderat in
          Cenchris caput : habebat enim votum.</ab>
        <ab xml:id="d1e2253" n="19"> Devenitque Ephesum, et illos ibi reliquit. Ipse vero ingressus
          synagogam, disputabat cum Judaeis.</ab>
        <ab xml:id="d1e2256" n="20"> Rogantibus autem eis ut ampliori tempore maneret, non
          consensit,</ab>
        <ab xml:id="d1e2259" n="21"> sed valefaciens, et dicens : Iterum revertar ad vos, Deo
          volente : profectus est ab Epheso.</ab>
        <ab xml:id="d1e2262" n="22"> Et descendens Caesaream, ascendit, et salutavit ecclesiam, et
          descendit Antiochiam.<pc ana="#pilcrow"/>
        </ab>
        <ab xml:id="d1e2267" n="23"> Et facto ibi aliquanto tempore profectus est, perambulans ex
          ordine Galaticam regionem, et Phrygiam, confirmans omnes discipulos.</ab>
        <ab xml:id="d1e2271" n="24"> Judaeus autem quidam, Apollo nomine, Alexandrinus genere, vir
          eloquens, devenit Ephesum, potens in scripturis.</ab>
        <ab xml:id="d1e2274" n="25"> Hic erat edoctus viam Domini : et fervens spiritu loquebatur,
          et docebat diligenter ea quae sunt Jesu, sciens tantum baptisma Joannis.</ab>
        <ab xml:id="d1e2277" n="26"> Hic ergo coepit fiducialiter agere in synagoga. Quem cum
          audissent Priscilla et Aquila, assumpserunt eum, et diligentius exposuerunt ei viam
          Domini.</ab>
        <ab xml:id="d1e2280" n="27"> Cum autem vellet ire Achaiam, exhortati fratres, scripserunt
          discipulis ut susciperent eum. Qui cum venisset, contulit multum his qui crediderant.</ab>
        <ab xml:id="d1e2283" n="28"> Vehementer enim Judaeos revincebat publice, ostendens per
          Scripturas esse Christum Jesum.</ab>
      </div>
      <div xml:id="d1e2287" type="chap" n="19">
        <ab xml:id="d1e2289" n="1"> Factum est autem cum Apollo esset Corinthi, ut Paulus peragratis
          superioribus partibus veniret Ephesum, et inveniret quosdam discipulos :</ab>
        <ab xml:id="d1e2292" n="2"> dixitque ad eos : Si Spiritum Sanctum accepistis credentes ? At
          illi dixerunt ad eum : Sed neque si Spiritus Sanctus est, audivimus.</ab>
        <ab xml:id="d1e2295" n="3"> Ille vero ait : In quo ergo baptizati estis ? Qui dixerunt : In
          Joannis baptismate.</ab>
        <ab xml:id="d1e2298" n="4"> Dixit autem Paulus : Joannes baptizavit baptismo poenitentiae
          populum, dicens in eum qui venturus esset post ipsum ut crederent, hoc est, in Jesum.</ab>
        <ab xml:id="d1e2301" n="5"> His auditis, baptizati sunt in nomine Domini Jesu.</ab>
        <ab xml:id="d1e2305" n="6"> Et cum imposuisset illis manus Paulus, venit Spiritus Sanctus
          super eos, et loquebantur linguis, et prophetabant.</ab>
        <ab xml:id="d1e2308" n="7"> Erant autem omnes viri fere duodecim.<pc ana="#pilcrow"/>
        </ab>
        <ab xml:id="d1e2313" n="8"> Introgressus autem synagogam, cum fiducia loquebatur per tres
          menses, disputans et suadens de regno Dei.</ab>
        <ab xml:id="d1e2316" n="9"> Cum autem quidam indurarentur, et non crederent, maledicentes
          viam Domini coram multitudine, discedens ab eis, segregavit discipulos, quotidie disputans
          in schola tyranni cujusdam.</ab>
        <ab xml:id="d1e2319" n="10"> Hoc autem factum est per biennium, ita ut omnes qui habitabant
          in Asia audirent verbum Domini, Judaei atque gentiles.</ab>
        <ab xml:id="d1e2322" n="11"> Virtutesque non quaslibet faciebat Deus per manum Pauli,</ab>
        <ab xml:id="d1e2326" n="12"> ita ut etiam super languidos deferrentur a corpore ejus sudaria
          et semicinctia, et recedebant ab eis languores, et spiritus nequam egrediebantur.<pc
            ana="#pilcrow"/>
        </ab>
        <ab xml:id="d1e2331" n="13"> Tentaverunt autem quidam et de circumeuntibus Judaeis
          exorcistis invocare super eos qui habebant spiritus malos nomen Domini Jesu, dicentes :
          Adjuro vos per Jesum, quem Paulus praedicat.</ab>
        <ab xml:id="d1e2334" n="14"> Erant autem quidam Judaei, Scevae principis sacerdotum septem
          filii, qui hoc faciebant.</ab>
        <ab xml:id="d1e2337" n="15"> Respondens autem spiritus nequam dixit eis : Jesum novi, et
          Paulum scio : vos autem qui estis ?</ab>
        <ab xml:id="d1e2340" n="16"> Et insiliens in eos homo, in quo erat daemonium pessimum, et
          dominatus amborum, invaluit contra eos, ita ut nudi et vulnerati effugerent de domo
          illa.</ab>
        <ab xml:id="d1e2343" n="17"> Hoc autem notum factum est omnibus Judaeis, atque gentilibus
          qui habitabant Ephesi : et cecidit timor super omnes illos, et magnificabatur nomen Domini
          Jesu.</ab>
        <ab xml:id="d1e2347" n="18"> Multique credentium veniebant, confitentes et annuntiantes
          actus suos.</ab>
        <ab xml:id="d1e2350" n="19"> Multi autem ex eis, qui fuerant curiosa sectati, contulerunt
          libros, et combusserunt coram omnibus : et computatis pretiis illorum, invenerunt pecuniam
          denariorum quinquaginta millium.</ab>
        <ab xml:id="d1e2353" n="20"> Ita fortiter crescebat verbum Dei, et confirmabatur.<pc
            ana="#pilcrow"/>
        </ab>
        <ab xml:id="d1e2358" n="21"> His autem expletis, proposuit Paulus in Spiritu, transita
          Macedonia et Achaia, ire Jerosolymam, dicens : Quoniam postquam fuero ibi, oportet me et
          Romam videre.</ab>
        <ab xml:id="d1e2361" n="22"> Mittens autem in Macedoniam duos ex ministrantibus sibi,
          Timotheum et Erastum, ipse remansit ad tempus in Asia.</ab>
        <ab xml:id="d1e2364" n="23"> Facta est autem illo tempore turbatio non minima de via
          Domini.</ab>
        <ab xml:id="d1e2368" n="24"> Demetrius enim quidam nomine, argentarius, faciens aedes
          argenteas Dianae, praestabat artificibus non modicum quaestum :</ab>
        <ab xml:id="d1e2371" n="25"> quos convocans, et eos qui hujusmodi erant opifices, dixit :
          Viri, scitis quia de hoc artificio est nobis acquisitio :</ab>
        <ab xml:id="d1e2374" n="26"> et videtis et auditis quia non solum Ephesi, sed pene totius
          Asiae, Paulus hic suadens avertit multam turbam, dicens : Quoniam non sunt dii, qui
          manibus fiunt.</ab>
        <ab xml:id="d1e2377" n="27"> Non solum autem haec periclitabitur nobis pars in redargutionem
          venire, sed et magnae Dianae templum in nihilum reputabitur, sed et destrui incipiet
          majestas ejus, quam tota Asia et orbis colit.</ab>
        <ab xml:id="d1e2380" n="28"> His auditis, repleti sunt ira, et exclamaverunt dicentes :
          Magna Diana Ephesiorum.</ab>
        <ab xml:id="d1e2383" n="29"> Et impleta est civitas confusione, et impetum fecerunt uno
          animo in theatrum, rapto Gajo et Aristarcho Macedonibus, comitibus Pauli.</ab>
        <ab xml:id="d1e2387" n="30"> Paulo autem volente intrare in populum, non permiserunt
          discipuli.</ab>
        <ab xml:id="d1e2390" n="31"> Quidam autem et de Asiae principibus, qui erant amici ejus,
          miserunt ad eum rogantes ne se daret in theatrum :</ab>
        <ab xml:id="d1e2393" n="32"> alii autem aliud clamabant. Erat enim ecclesia confusa : et
          plures nesciebant qua ex causa convenissent.</ab>
        <ab xml:id="d1e2396" n="33"> De turba autem detraxerunt Alexandrum, propellentibus eum
          Judaeis. Alexander autem manu silentio postulato, volebat reddere rationem populo.</ab>
        <ab xml:id="d1e2399" n="34"> Quem ut cognoverunt Judaeum esse, vox facta una est omnium,
          quasi per horas duas clamantium : Magna Diana Ephesiorum.</ab>
        <ab xml:id="d1e2402" n="35"> Et cum sedasset scriba turbas, dixit : Viri Ephesii, quis enim
          est hominum, qui nesciat Ephesiorum civitatem cultricem esse magnae Dianae, Jovisque
          prolis ?</ab>
        <ab xml:id="d1e2406" n="36"> Cum ergo his contradici non possit, oportet vos sedatos esse,
          et nihil temere agere.</ab>
        <ab xml:id="d1e2409" n="37"> Adduxistis enim homines istos, neque sacrilegos, neque
          blasphemantes deam vestram.</ab>
        <ab xml:id="d1e2412" n="38"> Quod si Demetrius et qui cum eo sunt artifices, habent adversus
          aliquem causam, conventus forenses aguntur, et proconsules sunt : accusent invicem.</ab>
        <ab xml:id="d1e2415" n="39"> Si quid autem alterius rei quaeritis, in legitima ecclesia
          poterit absolvi.</ab>
        <ab xml:id="d1e2418" n="40"> Nam et periclitamur argui seditionis hodiernae, cum nullus
          obnoxius sit de quo possimus reddere rationem concursus istius. Et cum haec dixisset,
          dimisit ecclesiam.</ab>
      </div>
      <div xml:id="d1e2422" type="chap" n="20">
        <ab xml:id="d1e2424" n="1"> Postquam autem cessavit tumultus, vocatis Paulus discipulis, et
          exhortatus eos, valedixit, et profectus est ut iret in Macedoniam.</ab>
        <ab xml:id="d1e2427" n="2"> Cum autem perambulasset partes illas, et exhortatus eos fuisset
          multo sermone, venit ad Graeciam :</ab>
        <ab xml:id="d1e2430" n="3"> ubi cum fecisset menses tres, factae sunt illi insidiae a
          Judaeis navigaturo in Syriam : habuitque consilium ut reverteretur per Macedoniam.</ab>
        <ab xml:id="d1e2433" n="4"> Comitatus est autem eum Sopater Pyrrhi Beroeensis,
          Thessalonicensium vero Aristarchus, et Secundus, et Gajus Derbeus, et Timotheus : Asiani
          vero Tychicus et Trophimus.<pc ana="#pilcrow"/>
        </ab>
        <ab xml:id="d1e2438" n="5"> Hi cum praecessissent, sustinuerunt nos Troade :</ab>
        <ab xml:id="d1e2442" n="6"> nos vero navigavimus post dies azymorum a Philippis, et venimus
          ad eos Troadem in diebus quinque, ubi demorati sumus diebus septem.</ab>
        <ab xml:id="d1e2445" n="7"> Una autem sabbati cum convenissemus ad frangendum panem, Paulus
          disputabat cum eis profecturus in crastinum, protraxitque sermonem usque in mediam
          noctem.</ab>
        <ab xml:id="d1e2448" n="8"> Erant autem lampades copiosae in coenaculo, ubi eramus
          congregati.</ab>
        <ab xml:id="d1e2451" n="9"> Sedens autem quidam adolescens nomine Eutychus super fenestram,
          cum mergeretur somno gravi, disputante diu Paulo, ductus somno cecidit de tertio coenaculo
          deorsum, et sublatus est mortuus.</ab>
        <ab xml:id="d1e2454" n="10"> Ad quem cum descendisset Paulus, incubuit super eum : et
          complexus dixit : Nolite turbari, anima enim ipsius in ipso est.</ab>
        <ab xml:id="d1e2457" n="11"> Ascendens autem, frangensque panem, et gustans, satisque
          allocutus usque in lucem, sic profectus est.</ab>
        <ab xml:id="d1e2461" n="12"> Adduxerunt autem puerum viventem, et consolati sunt non
            minime.<pc ana="#pilcrow"/>
        </ab>
        <ab xml:id="d1e2466" n="13"> Nos autem ascendentes navem, navigavimus in Asson, inde
          suscepturi Paulum : sic enim disposuerat ipse per terram iter facturus.</ab>
        <ab xml:id="d1e2469" n="14"> Cum autem convenisset nos in Asson, assumpto eo, venimus
          Mitylenen.</ab>
        <ab xml:id="d1e2472" n="15"> Et inde navigantes, sequenti die venimus contra Chium, et alia
          applicuimus Samum, et sequenti die venimus Miletum.</ab>
        <ab xml:id="d1e2475" n="16"> Proposuerat enim Paulus transnavigare Ephesum, ne qua mora illi
          fieret in Asia. Festinabat enim, si possibile sibi esset, ut diem Pentecostes faceret
            Jerosolymis.<pc ana="#pilcrow"/>
        </ab>
        <ab xml:id="d1e2480" n="17"> A Mileto autem mittens Ephesum, vocavit majores natu
          ecclesiae.</ab>
        <ab xml:id="d1e2484" n="18"> Qui cum venissent ad eum, et simul essent, dixit eis : Vos
          scitis a prima die qua ingressus sum in Asiam, qualiter vobiscum per omne tempus
          fuerim,</ab>
        <ab xml:id="d1e2487" n="19"> serviens Domino cum omni humilitate, et lacrimis, et
          tentationibus, quae mihi acciderunt ex insidiis Judaeorum :</ab>
        <ab xml:id="d1e2490" n="20"> quomodo nihil subtraxerim utilium, quominus annuntiarem vobis
          et docerem vos, publice et per domos,</ab>
        <ab xml:id="d1e2493" n="21"> testificans Judaeis atque gentilibus in Deum poenitentiam, et
          fidem in Dominum nostrum Jesum Christum.</ab>
        <ab xml:id="d1e2496" n="22"> Et nunc ecce alligatus ego spiritu, vado in Jerusalem : quae in
          ea ventura sint mihi, ignorans :</ab>
        <ab xml:id="d1e2499" n="23"> nisi quod Spiritus Sanctus per omnes civitates mihi
          protestatur, dicens quoniam vincula et tribulationes Jerosolymis me manent.</ab>
        <ab xml:id="d1e2503" n="24"> Sed nihil horum vereor : nec facio animam meam pretiosiorem
          quam me, dummodo consummem cursum meum, et ministerium verbi quod accepi a Domino Jesu,
          testificari Evangelium gratiae Dei.</ab>
        <ab xml:id="d1e2506" n="25"> Et nunc ecce ego scio quia amplius non videbitis faciem meam
          vos omnes, per quos transivi praedicans regnum Dei.</ab>
        <ab xml:id="d1e2509" n="26"> Quapropter contestor vos hodierna die, quia mundus sum a
          sanguine omnium.</ab>
        <ab xml:id="d1e2512" n="27"> Non enim subterfugi, quominus annuntiarem omne consilium Dei
          vobis.</ab>
        <ab xml:id="d1e2515" n="28"> Attendite vobis, et universo gregi, in quo vos Spiritus Sanctus
          posuit episcopos regere ecclesiam Dei, quam acquisivit sanguine suo.</ab>
        <ab xml:id="d1e2518" n="29"> Ego scio quoniam intrabunt post discessionem meam lupi rapaces
          in vos, non parcentes gregi.</ab>
        <ab xml:id="d1e2522" n="30"> Et ex vobisipsis exsurgent viri loquentes perversa, ut abducant
          discipulos post se.</ab>
        <ab xml:id="d1e2525" n="31"> Propter quod vigilate, memoria retinentes quoniam per triennium
          nocte et die non cessavi, cum lacrimis monens unumquemque vestrum.</ab>
        <ab xml:id="d1e2528" n="32"> Et nunc commendo vos Deo, et verbo gratiae ipsius, qui potens
          est aedificare, et dare haereditatem in sanctificatis omnibus.</ab>
        <ab xml:id="d1e2531" n="33"> Argentum, et aurum, aut vestem nullius concupivi, sicut</ab>
        <ab xml:id="d1e2534" n="34"> ipsi scitis : quoniam ad ea quae mihi opus erant, et his qui
          mecum sunt, ministraverunt manus istae.</ab>
        <ab xml:id="d1e2537" n="35"> Omnia ostendi vobis, quoniam sic laborantes, oportet suscipere
          infirmos ac meminisse verbi Domini Jesu : quoniam ipse dixit : Beatius est magis dare,
          quam accipere.</ab>
        <ab xml:id="d1e2541" n="36"> Et cum haec dixisset, positis genibus suis oravit cum omnibus
          illis.</ab>
        <ab xml:id="d1e2544" n="37"> Magnus autem fletus factus est omnium : et procumbentes super
          collum Pauli, osculabantur eum,</ab>
        <ab xml:id="d1e2547" n="38"> dolentes maxime in verbo quod dixerat, quoniam amplius faciem
          ejus non essent visuri. Et deducebant eum ad navem.</ab>
      </div>
      <div xml:id="d1e2551" type="chap" n="21">
        <ab xml:id="d1e2553" n="1"> Cum autem factum esset ut navigaremus abstracti ab eis, recto
          cursu venimus Coum, et sequenti die Rhodum, et inde Pataram.</ab>
        <ab xml:id="d1e2556" n="2"> Et cum invenissemus navem transfretantem in Phoenicen,
          ascendentes navigavimus.</ab>
        <ab xml:id="d1e2559" n="3"> Cum apparuissemus autem Cypro, relinquentes eam ad sinistram,
          navigavimus in Syriam, et venimus Tyrum : ibi enim navis expositura erat onus.</ab>
        <ab xml:id="d1e2562" n="4"> Inventis autem discipulis, mansimus ibi diebus septem : qui
          Paulo dicebant per Spiritum ne ascenderet Jerosolymam.</ab>
        <ab xml:id="d1e2565" n="5"> Et expletis diebus, profecti ibamus, deducentibus nos omnibus
          cum uxoribus et filiis usque foras civitatem : et positis genibus in littore,
          oravimus.</ab>
        <ab xml:id="d1e2569" n="6"> Et cum valefecissemus invicem, ascendimus navem : illi autem
          redierunt in sua.</ab>
        <ab xml:id="d1e2572" n="7"> Nos vero navigatione expleta a Tyro descendimus Ptolemaidam : et
          salutatis fratribus, mansimus die una apud illos.</ab>
        <ab xml:id="d1e2575" n="8"> Alia autem die profecti, venimus Caesaream. Et intrantes domum
          Philippi evangelistae, qui erat unus de septem, mansimus apud eum.</ab>
        <ab xml:id="d1e2578" n="9"> Huic autem erant quatuor filiae virgines prophetantes.<pc
            ana="#pilcrow"/>
        </ab>
        <ab xml:id="d1e2583" n="10"> Et cum moraremur per dies aliquot, supervenit quidam a Judaea
          propheta, nomine Agabus.</ab>
        <ab xml:id="d1e2586" n="11"> Is cum venisset ad nos, tulit zonam Pauli : et alligans sibi
          pedes et manus, dixit : Haec dicit Spiritus Sanctus : Virum, cujus est zona haec, sic
          alligabunt in Jerusalem Judaei, et tradent in manus gentium.</ab>
        <ab xml:id="d1e2590" n="12"> Quod cum audissemus, rogabamus nos, et qui loci illius erant,
          ne ascenderet Jerosolymam.</ab>
        <ab xml:id="d1e2593" n="13"> Tunc respondit Paulus, et dixit : Quid facitis flentes, et
          affligentes cor meum ? Ego enim non solum alligari, sed et mori in Jerusalem paratus sum
          propter nomen Domini Jesu.</ab>
        <ab xml:id="d1e2596" n="14"> Et cum ei suadere non possemus, quievimus, dicentes : Domini
          voluntas fiat.<pc ana="#pilcrow"/>
        </ab>
        <ab xml:id="d1e2601" n="15"> Post dies autem istos, praeparati ascendebamus in
          Jerusalem.</ab>
        <ab xml:id="d1e2604" n="16"> Venerunt autem et ex discipulis a Caesarea nobiscum, adducentes
          secum apud quem hospitaremur Mnasonem quemdam Cyprium, antiquum discipulum.</ab>
        <ab xml:id="d1e2607" n="17"> Et cum venissemus Jerosolymam, libenter exceperunt nos
            fratres.<pc ana="#pilcrow"/>
        </ab>
        <ab xml:id="d1e2613" n="18"> Sequenti autem die introibat Paulus nobiscum ad Jacobum,
          omnesque collecti sunt seniores.</ab>
        <ab xml:id="d1e2616" n="19"> Quos cum salutasset, narrabat per singula quae Deus fecisset in
          gentibus per ministerium ipsius.</ab>
        <ab xml:id="d1e2619" n="20"> At illi cum audissent, magnificabant Deum, dixeruntque ei :
          Vides, frater, quot millia sunt in Judaeis qui crediderunt, et omnes aemulatores sunt
          legis.</ab>
        <ab xml:id="d1e2622" n="21"> Audierunt autem de te quia discessionem doceas a Moyse eorum
          qui per gentes sunt Judaeorum, dicens non debere eos circumcidere filios suos, neque
          secundum consuetudinem ingredi.</ab>
        <ab xml:id="d1e2625" n="22"> Quid ergo est ? utique oportet convenire multitudinem : audient
          enim te supervenisse.</ab>
        <ab xml:id="d1e2628" n="23"> Hoc ergo fac quod tibi dicimus. Sunt nobis viri quatuor, votum
          habentes super se.</ab>
        <ab xml:id="d1e2632" n="24"> His assumptis, sanctifica te cum illis, et impende in illis ut
          radant capita : et scient omnes quia quae de te audierunt, falsa sunt, sed ambulas et ipse
          custodiens legem.</ab>
        <ab xml:id="d1e2635" n="25"> De his autem qui crediderunt ex gentibus, nos scripsimus
          judicantes ut abstineant se ab idolis immolato, et sanguine, et suffocato, et
          fornicatione.</ab>
        <ab xml:id="d1e2638" n="26"> Tunc Paulus, assumptis viris, postera die purificatus cum illis
          intravit in templum, annuntians expletionem dierum purificationis, donec offerretur pro
          unoquoque eorum oblatio.<pc ana="#pilcrow"/>
        </ab>
        <ab xml:id="d1e2643" n="27"> Dum autem septem dies consummarentur, hi qui de Asia erant
          Judaei, cum vidissent eum in templo, concitaverunt omnem populum, et injecerunt ei manus,
          clamantes :</ab>
        <ab xml:id="d1e2646" n="28"> Viri Israëlitae, adjuvate : hic est homo qui adversus populum,
          et legem, et locum hunc, omnes ubique docens, insuper et gentiles induxit in templum, et
          violavit sanctum locum istum.</ab>
        <ab xml:id="d1e2649" n="29"> Viderant enim Trophimum Ephesium in civitate cum ipso, quem
          aestimaverunt quoniam in templum introduxisset Paulus.</ab>
        <ab xml:id="d1e2653" n="30"> Commotaque est civitas tota, et facta est concursio populi. Et
          apprehendentes Paulum, trahebant eum extra templum : et statim clausae sunt januae.</ab>
        <ab xml:id="d1e2656" n="31"> Quaerentibus autem eum occidere, nuntiatum est tribuno cohortis
          quia tota confunditur Jerusalem.</ab>
        <ab xml:id="d1e2659" n="32"> Qui statim, assumptis militibus et centurionibus, decurrit ad
          illos. Qui cum vidissent tribunum et milites, cessaverunt percutere Paulum.</ab>
        <ab xml:id="d1e2662" n="33"> Tunc accedens tribunus apprehendit eum, et jussit eum alligari
          catenis duabus : et interrogabat quis esset, et quid fecisset.</ab>
        <ab xml:id="d1e2665" n="34"> Alii autem aliud clamabant in turba. Et cum non posset certum
          cognoscere prae tumultu, jussit duci eum in castra.</ab>
        <ab xml:id="d1e2668" n="35"> Et cum venisset ad gradus, contigit ut portaretur a militibus
          propter vim populi.</ab>
        <ab xml:id="d1e2672" n="36"> Sequebatur enim multitudo populi, clamans : Tolle eum.</ab>
        <ab xml:id="d1e2675" n="37"> Et cum coepisset induci in castra Paulus, dicit tribuno : Si
          licet mihi loqui aliquid ad te ? Qui dixit : Graece nosti ?</ab>
        <ab xml:id="d1e2678" n="38"> nonne tu es Aegyptius, qui ante hos dies tumultum concitasti,
          et eduxisti in desertum quatuor millia virorum sicariorum ?</ab>
        <ab xml:id="d1e2681" n="39"> Et dixit ad eum Paulus : Ego homo sum quidem Judaeus a Tarso
          Ciliciae, non ignotae civitatis municeps. Rogo autem te, permitte mihi loqui ad
          populum.</ab>
        <ab xml:id="d1e2684" n="40"> Et cum ille permisisset, Paulus stans in gradibus annuit manu
          ad plebem, et magno silentio facto, allocutus est lingua hebraea, dicens :</ab>
      </div>
      <div xml:id="d1e2688" type="chap" n="22">
        <ab xml:id="d1e2690" n="1"> Viri fratres, et patres, audite quam ad vos nunc reddo
          rationem.</ab>
        <ab xml:id="d1e2693" n="2"> Cum audissent autem quia hebraea lingua loqueretur ad illos,
          magis praestiterunt silentium.</ab>
        <ab xml:id="d1e2696" n="3"> Et dicit : Ego sum vir Judaeus, natus in Tarso Ciliciae,
          nutritus autem in ista civitate, secus pedes Gamaliel eruditus juxta veritatem paternae
          legis, aemulator legis, sicut et vos omnes estis hodie :</ab>
        <ab xml:id="d1e2699" n="4"> qui hanc viam persecutus sum usque ad mortem, alligans et
          tradens in custodias viros ac mulieres,</ab>
        <ab xml:id="d1e2702" n="5"> sicut princeps sacerdotum mihi testimonium reddit, et omnes
          majores natu : a quibus et epistolas accipiens, ad fratres Damascum pergebam, ut adducerem
          inde vinctos in Jerusalem ut punirentur.</ab>
        <ab xml:id="d1e2706" n="6"> Factum est autem, eunte me, et appropinquante Damasco media die,
          subito de caelo circumfulsit me lux copiosa :</ab>
        <ab xml:id="d1e2709" n="7"> et decidens in terram, audivi vocem dicentem mihi : Saule,
          Saule, quid me persequeris ?</ab>
        <ab xml:id="d1e2712" n="8"> Ego autem respondi : Quis es, domine ? Dixitque ad me : Ego sum
          Jesus Nazarenus, quem tu persequeris.</ab>
        <ab xml:id="d1e2715" n="9"> Et qui mecum erant, lumen quidem viderunt, vocem autem non
          audierunt ejus qui loquebatur mecum.</ab>
        <ab xml:id="d1e2718" n="10"> Et dixi : Quid faciam, domine ? Dominus autem dixit ad me :
          Surgens vade Damascum : et ibi tibi dicetur de omnibus quae te oporteat facere.</ab>
        <ab xml:id="d1e2721" n="11"> Et cum non viderem prae claritate luminis illius, ad manum
          deductus a comitibus, veni Damascum.</ab>
        <ab xml:id="d1e2725" n="12"> Ananias autem quidam vir secundum legem, testimonium habens ab
          omnibus cohabitantibus Judaeis,</ab>
        <ab xml:id="d1e2728" n="13"> veniens ad me et astans, dixit mihi : Saule frater, respice. Et
          ego eadem hora respexi in eum.</ab>
        <ab xml:id="d1e2731" n="14"> At ille dixit : Deus patrum nostrorum praeordinavit te, ut
          cognosceres voluntatem ejus, et videres justum, et audires vocem ex ore ejus :</ab>
        <ab xml:id="d1e2734" n="15"> quia eris testis illius ad omnes homines eorum quae vidisti et
          audisti.</ab>
        <ab xml:id="d1e2737" n="16"> Et nunc quid moraris ? Exsurge, et baptizare, et ablue peccata
          tua, invocato nomine ipsius.</ab>
        <ab xml:id="d1e2740" n="17"> Factum est autem revertenti mihi in Jerusalem, et oranti in
          templo, fieri me in stupore mentis,</ab>
        <ab xml:id="d1e2744" n="18"> et videre illum dicentem mihi : Festina, et exi velociter ex
          Jerusalem : quoniam non recipient testimonium tuum de me.</ab>
        <ab xml:id="d1e2747" n="19"> Et ego dixi : Domine, ipsi sciunt quia ego eram concludens in
          carcerem, et caedens per synagogas eos qui credebant in te :</ab>
        <ab xml:id="d1e2750" n="20"> et cum funderetur sanguis Stephani testis tui, ego astabam, et
          consentiebam, et custodiebam vestimenta interficientium illum.</ab>
        <ab xml:id="d1e2753" n="21"> Et dixit ad me : Vade, quoniam ego in nationes longe mittam
          te.</ab>
        <ab xml:id="d1e2756" n="22"> Audiebant autem eum usque ad hoc verbum, et levaverunt vocem
          suam, dicentes : Tolle de terra hujusmodi : non enim fas est eum vivere.<pc ana="#pilcrow"
          />
        </ab>
        <ab xml:id="d1e2761" n="23"> Vociferantibus autem eis, et projicientibus vestimenta sua, et
          pulverem jactantibus in aërem,</ab>
        <ab xml:id="d1e2765" n="24"> jussit tribunus induci eum in castra, et flagellis caedi, et
          torqueri eum, ut sciret propter quam causam sic acclamarent ei.</ab>
        <ab xml:id="d1e2768" n="25"> Et cum astrinxissent eum loris, dicit astanti sibi centurioni
          Paulus : Si hominem Romanum et indemnatum licet vobis flagellare ?</ab>
        <ab xml:id="d1e2771" n="26"> Quo audito, centurio accessit ad tribunum, et nuntiavit ei,
          dicens : Quid acturus es ? hic enim homo civis Romanus est.</ab>
        <ab xml:id="d1e2774" n="27"> Accedens autem tribunus, dixit illi : Dic mihi si tu Romanus es
          ? At ille dixit : Etiam.</ab>
        <ab xml:id="d1e2777" n="28"> Et respondit tribunus : Ego multa summa civilitatem hanc
          consecutus sum. Et Paulus ait : Ego autem et natus sum.</ab>
        <ab xml:id="d1e2780" n="29"> Protinus ergo discesserunt ab illo qui eum torturi erant.
          Tribunus quoque timuit postquam rescivit, quia civis Romanus esset, et quia alligasset
          eum.</ab>
        <ab xml:id="d1e2784" n="30"> Postera autem die volens scire diligentius qua ex causa
          accusaretur a Judaeis, solvit eum, et jussit sacerdotes convenire, et omne concilium : et
          producens Paulum, statuit inter illos.</ab>
      </div>
      <div xml:id="d1e2788" type="chap" n="23">
        <ab xml:id="d1e2790" n="1"> Intendens autem in concilium Paulus, ait : Viri fratres, ego
          omni conscientia bona conversatus sum ante Deum usque in hodiernum diem.</ab>
        <ab xml:id="d1e2793" n="2"> Princeps autem sacerdotum Ananias praecepit astantibus sibi
          percutere os ejus.</ab>
        <ab xml:id="d1e2796" n="3"> Tunc Paulus dixit ad eum : Percutiet te Deus, paries dealbate.
          Et tu sedens judicas me secundum legem, et contra legem jubes me percuti ?</ab>
        <ab xml:id="d1e2799" n="4"> Et qui astabant dixerunt : Summum sacerdotem Dei maledicis.</ab>
        <ab xml:id="d1e2802" n="5"> Dixit autem Paulus : Nesciebam, fratres, quia princeps est
          sacerdotum. Scriptum est enim : Principem populi tui non maledices.</ab>
        <ab xml:id="d1e2806" n="6"> Sciens autem Paulus quia una pars esset sadducaeorum, et altera
          pharisaeorum, exclamavit in concilio : Viri fratres, ego pharisaeus sum, filius
          pharisaeorum : de spe et resurrectione mortuorum ego judicor.</ab>
        <ab xml:id="d1e2809" n="7"> Et cum haec dixisset, facta est dissensio inter pharisaeos et
          sadducaeos, et soluta est multitudo.</ab>
        <ab xml:id="d1e2812" n="8"> Sadducaei enim dicunt non esse resurrectionem, neque angelum,
          neque spiritum : pharisaei autem utraque confitentur.</ab>
        <ab xml:id="d1e2815" n="9"> Factus est autem clamor magnus. Et surgentes quidam
          pharisaeorum, pugnabant, dicentes : Nihil mali invenimus in homine isto : quid si spiritus
          locutus est ei, aut angelus ?</ab>
        <ab xml:id="d1e2818" n="10"> Et cum magna dissensio facta esset, timens tribunus ne
          discerperetur Paulus ab ipsis, jussit milites descendere, et rapere eum de medio eorum, ac
          deducere eum in castra.<pc ana="#pilcrow"/>
        </ab>
        <ab xml:id="d1e2823" n="11"> Sequenti autem nocte assistens ei Dominus, ait : Constans esto
          : sicut enim testificatus es de me in Jerusalem, sic te oportet et Romae testificari.</ab>
        <ab xml:id="d1e2827" n="12"> Facta autem die collegerunt se quidam ex Judaeis, et
          devoverunt, se dicentes neque manducaturos, neque bibituros donec occiderent Paulum.</ab>
        <ab xml:id="d1e2830" n="13"> Erant autem plus quam quadraginta viri qui hanc conjurationem
          fecerant :</ab>
        <ab xml:id="d1e2833" n="14"> qui accesserunt ad principes sacerdotum et seniores, et
          dixerunt : Devotione devovimus nos nihil gustaturos, donec occidamus Paulum.</ab>
        <ab xml:id="d1e2836" n="15"> Nunc ergo vos notum facite tribuno cum concilio, ut producat
          illum ad vos, tamquam aliquid certius cognituri de eo. Nos vero priusquam appropiet,
          parati sumus interficere illum.</ab>
        <ab xml:id="d1e2839" n="16"> Quod cum audisset filius sororis Pauli insidias, venit, et
          intravit in castra, nuntiavitque Paulo.</ab>
        <ab xml:id="d1e2842" n="17"> Vocans autem Paulus ad se unum ex centurionibus, ait :
          Adolescentem hunc perduc ad tribunum, habet enim aliquid indicare illi.</ab>
        <ab xml:id="d1e2846" n="18"> Et ille quidem assumens eum duxit ad tribunum, et ait : Vinctus
          Paulus rogavit me hunc adolescentem perducere ad te, habentem aliquid loqui tibi.</ab>
        <ab xml:id="d1e2849" n="19"> Apprehendens autem tribunus manum illius, secessit cum eo
          seorsum, et interrogavit illum : Quid est quod habes indicare mihi ?</ab>
        <ab xml:id="d1e2852" n="20"> Ille autem dixit : Judaeis convenit rogare te ut crastina die
          producas Paulum in concilium, quasi aliquid certius inquisituri sint de illo :</ab>
        <ab xml:id="d1e2855" n="21"> tu vero ne credideris illis : insidiantur enim ei ex eis viri
          amplius quam quadraginta, qui se devoverunt non manducare, neque bibere donec interficiant
          eum : et nunc parati sunt, exspectantes promissum tuum.</ab>
        <ab xml:id="d1e2858" n="22"> Tribunus igitur dimisit adolescentem, praecipiens ne cui
          loqueretur quoniam haec nota sibi fecisset.<pc ana="#pilcrow"/>
        </ab>
        <ab xml:id="d1e2863" n="23"> Et vocatis duobus centurionibus, dixit illis : Parate milites
          ducentos ut eant usque Caesaream, et equites septuaginta, et lancearios ducentos a tertia
          hora noctis,</ab>
        <ab xml:id="d1e2867" n="24"> et jumenta praeparate ut imponentes Paulum, salvum perducerent
          ad Felicem praesidem.</ab>
        <ab xml:id="d1e2870" n="25"> (Timuit enim ne forte raperent eum Judaei, et occiderent, et
          ipse postea calumniam sustineret, tamquam accepturus pecuniam.)</ab>
        <ab xml:id="d1e2873" n="26"> Scribens epistolam continentem haec : Claudius Lysias optimo
          praesidi Felici, salutem.</ab>
        <ab xml:id="d1e2876" n="27"> Virum hunc comprehensum a Judaeis, et incipientem interfici ab
          eis, superveniens cum exercitu eripui, cognito quia Romanus est.</ab>
        <ab xml:id="d1e2879" n="28"> Volensque scire causam quam objiciebant illi, deduxi eum in
          concilium eorum.</ab>
        <ab xml:id="d1e2882" n="29"> Quem inveni accusari de quaestionibus legis ipsorum, nihil vero
          dignum morte aut vinculis habentem criminis.</ab>
        <ab xml:id="d1e2886" n="30"> Et cum mihi perlatum esset de insidiis quas paraverant illi,
          misi eum ad te, denuntians et accusatoribus ut dicant apud te. Vale.</ab>
        <ab xml:id="d1e2889" n="31"> Milites ergo secundum praeceptum sibi assumentes Paulum,
          duxerunt per noctem in Antipatridem.</ab>
        <ab xml:id="d1e2892" n="32"> Et postera die dimissis equitibus ut cum eo irent, reversi sunt
          ad castra.</ab>
        <ab xml:id="d1e2895" n="33"> Qui cum venissent Caesaream, et tradidissent epistolam
          praesidi, statuerunt ante illum et Paulum.</ab>
        <ab xml:id="d1e2898" n="34"> Cum legisset autem, et interrogasset de qua provincia esset, et
          cognoscens quia de Cilicia :</ab>
        <ab xml:id="d1e2901" n="35"> Audiam te, inquit, cum accusatores tui venerint. Jussitque in
          praetorio Herodis custodiri eum.</ab>
      </div>
      <div xml:id="d1e2906" type="chap" n="24">
        <ab xml:id="d1e2908" n="1"> Post quinque autem dies descendit princeps sacerdotum Ananias,
          cum senioribus quibusdam, et Tertullo quodam oratore, qui adierunt praesidem adversus
          Paulum.</ab>
        <ab xml:id="d1e2911" n="2"> Et citato Paulo coepit accusare Tertullus, dicens : Cum in multa
          pace agamus per te, et multa corrigantur per tuam providentiam,</ab>
        <ab xml:id="d1e2914" n="3"> semper et ubique suscipimus, optime Felix, cum omni gratiarum
          actione.</ab>
        <ab xml:id="d1e2917" n="4"> Ne diutius autem te protraham, oro, breviter audias nos pro tua
          clementia.</ab>
        <ab xml:id="d1e2920" n="5"> Invenimus hunc hominem pestiferum, et concitantem seditiones
          omnibus Judaeis in universo orbe, et auctorem seditionis sectae Nazarenorum :</ab>
        <ab xml:id="d1e2924" n="6"> qui etiam templum violare conatus est, quem et apprehensum
          voluimus secundum legem nostram judicare.</ab>
        <ab xml:id="d1e2927" n="7"> Superveniens autem tribunus Lysias, cum vi magna eripuit eum de
          manibus nostris,</ab>
        <ab xml:id="d1e2930" n="8"> jubens accusatores ejus ad te venire : a quo poteris ipse
          judicans, de omnibus istis cognoscere, de quibus nos accusamus eum.</ab>
        <ab xml:id="d1e2933" n="9"> Adjecerunt autem et Judaei, dicentes haec ita se habere.</ab>
        <ab xml:id="d1e2936" n="10"> Respondit autem Paulus (annuente sibi praeside dicere) : Ex
          multis annis te esse judicem genti huic sciens, bono animo pro me satisfaciam.</ab>
        <ab xml:id="d1e2939" n="11"> Potes enim cognoscere quia non plus sunt mihi dies quam
          duodecim, ex quo ascendi adorare in Jerusalem :</ab>
        <ab xml:id="d1e2943" n="12"> et neque in templo invenerunt me cum aliquo disputantem, aut
          concursum facientem turbae, neque in synagogis, neque in civitate :</ab>
        <ab xml:id="d1e2946" n="13"> neque probare possunt tibi de quibus nunc me accusant.</ab>
        <ab xml:id="d1e2949" n="14"> Confiteor autem hoc tibi, quod secundum sectam quam dicunt
          haeresim, sic deservio Patri et Deo meo, credens omnibus quae in lege et prophetis scripta
          sunt :</ab>
        <ab xml:id="d1e2952" n="15"> spem habens in Deum, quam et hi ipsi exspectant, resurrectionem
          futuram justorum et iniquorum.</ab>
        <ab xml:id="d1e2955" n="16"> In hoc et ipse studeo sine offendiculo conscientiam habere ad
          Deum et ad homines semper.</ab>
        <ab xml:id="d1e2958" n="17"> Post annos autem plures eleemosynas facturus in gentem meam,
          veni, et oblationes, et vota,</ab>
        <ab xml:id="d1e2962" n="18"> in quibus invenerunt me purificatum in templo : non cum turba,
          neque cum tumultu.</ab>
        <ab xml:id="d1e2965" n="19"> Quidam autem ex Asia Judaei, quos oportebat apud te praesto
          esse, et accusare si quid haberent adversum me :</ab>
        <ab xml:id="d1e2968" n="20"> aut hi ipsi dicant si quid invenerunt in me iniquitatis cum
          stem in concilio,</ab>
        <ab xml:id="d1e2971" n="21"> nisi de una hac solummodo voce qua clamavi inter eos stans :
          Quoniam de resurrectione mortuorum ego judicor hodie a vobis.<pc ana="#pilcrow"/>
        </ab>
        <ab xml:id="d1e2976" n="22"> Distulit autem illos Felix, certissime sciens de via hac,
          dicens : Cum tribunus Lysias descenderit, audiam vos.</ab>
        <ab xml:id="d1e2979" n="23"> Jussitque centurioni custodire eum, et habere requiem, nec
          quemquam de suis prohibere ministrare ei.</ab>
        <ab xml:id="d1e2983" n="24"> Post aliquot autem dies veniens Felix cum Drusilla uxore sua,
          quae erat Judaea, vocavit Paulum, et audivit ab eo fidem quae est in Christum Jesum.</ab>
        <ab xml:id="d1e2986" n="25"> Disputante autem illo de justitia, et castitate, et de judicio
          futuro, tremefactus Felix, respondit : Quod nunc attinet, vade : tempore autem opportuno
          accersam te :</ab>
        <ab xml:id="d1e2989" n="26"> simul et sperans quod pecunia ei daretur a Paulo, propter quod
          et frequenter accersens eum, loquebatur cum eo.</ab>
        <ab xml:id="d1e2992" n="27"> Biennio autem expleto, accepit successorem Felix Portium
          Festum. Volens autem gratiam praestare Judaeis Felix, reliquit Paulum vinctum.</ab>
      </div>
      <div xml:id="d1e2996" type="chap" n="25">
        <ab xml:id="d1e2998" n="1"> Festus ergo cum venisset in provinciam, post triduum ascendit
          Jerosolymam a Caesarea.</ab>
        <ab xml:id="d1e3001" n="2"> Adieruntque eum principes sacerdotum et primi Judaeorum adversus
          Paulum : et rogabant eum,</ab>
        <ab xml:id="d1e3004" n="3"> postulantes gratiam adversus eum, ut juberet perduci eum in
          Jerusalem, insidias tendentes ut interficerent eum in via.</ab>
        <ab xml:id="d1e3007" n="4"> Festus autem respondit servari Paulum in Caesarea : se autem
          maturius profecturum.</ab>
        <ab xml:id="d1e3010" n="5"> Qui ergo in vobis, ait, potentes sunt, descendentes simul, si
          quod est in viro crimen, accusent eum.</ab>
        <ab xml:id="d1e3014" n="6"> Demoratus autem inter eos dies non amplius quam octo aut decem,
          descendit Caesaream, et altera die sedit pro tribunali, et jussit Paulum adduci.</ab>
        <ab xml:id="d1e3017" n="7"> Qui cum perductus esset, circumsteterunt eum, qui ab Jerosolyma
          descenderant Judaei, multas et graves causas objicientes, quas non poterant probare :</ab>
        <ab xml:id="d1e3020" n="8"> Paulo rationem reddente : Quoniam neque in legem Judaeorum,
          neque in templum, neque in Caesarem quidquam peccavi.</ab>
        <ab xml:id="d1e3023" n="9"> Festus autem volens gratiam praestare Judaeis, respondens Paulo,
          dixit : Vis Jerosolymam ascendere, et ibi de his judicari apud me ?</ab>
        <ab xml:id="d1e3026" n="10"> Dixit autem Paulus : Ad tribunal Caesaris sto : ibi me oportet
          judicari : Judaeis non nocui, sicut tu melius nosti.</ab>
        <ab xml:id="d1e3029" n="11"> Si enim nocui, aut dignum morte aliquid feci, non recuso mori :
          si vero nihil est eorum quae hi accusant me, nemo potest me illis donare. Caesarem
          appello.</ab>
        <ab xml:id="d1e3033" n="12"> Tunc Festus cum concilio locutus, respondit : Caesarem
          appellasti ? ad Caesarem ibis.<pc ana="#pilcrow"/>
        </ab>
        <ab xml:id="d1e3038" n="13"> Et cum dies aliquot transacti essent, Agrippa rex et Bernice
          descenderunt Caesaream ad salutandum Festum.</ab>
        <ab xml:id="d1e3041" n="14"> Et cum dies plures ibi demorarentur, Festus regi indicavit de
          Paulo, dicens : Vir quidam est derelictus a Felice vinctus,</ab>
        <ab xml:id="d1e3044" n="15"> de quo cum essem Jerosolymis, adierunt me principes sacerdotum
          et seniores Judaeorum, postulantes adversus illum damnationem.</ab>
        <ab xml:id="d1e3047" n="16"> Ad quos respondi : Quia non est Romanis consuetudo damnare
          aliquem hominem priusquam is qui accusatur praesentes habeat accusatores, locumque
          defendendi accipiat ad abluenda crimina.</ab>
        <ab xml:id="d1e3050" n="17"> Cum ergo huc convenissent sine ulla dilatione, sequenti die
          sedens pro tribunali, jussi adduci virum.</ab>
        <ab xml:id="d1e3054" n="18"> De quo, cum stetissent accusatores, nullam causam deferebant,
          de quibus ego suspicabar malum.</ab>
        <ab xml:id="d1e3057" n="19"> Quaestiones vero quasdam de sua superstitione habebant adversus
          eum, et de quodam Jesu defuncto, quem affirmabat Paulus vivere.</ab>
        <ab xml:id="d1e3060" n="20"> Haesitans autem ego de hujusmodi quaestione, dicebam si vellet
          ire Jerosolymam, et ibi judicari de istis.</ab>
        <ab xml:id="d1e3063" n="21"> Paulo autem appellante ut servaretur ad Augusti cognitionem,
          jussi servari eum, donec mittam eum ad Caesarem.</ab>
        <ab xml:id="d1e3066" n="22"> Agrippa autem dixit ad Festum : Volebam et ipse hominem audire.
          Cras, inquit, audies eum.</ab>
        <ab xml:id="d1e3069" n="23"> Altera autem die cum venisset Agrippa et Bernice cum multa
          ambitione, et introissent in auditorium cum tribunis et viris principalibus civitatis,
          jubente Festo, adductus est Paulus.</ab>
        <ab xml:id="d1e3073" n="24"> Et dicit Festus : Agrippa rex, et omnes qui simul adestis
          nobiscum viri, videtis hunc de quo omnis multitudo Judaeorum interpellavit me Jerosolymis,
          petentes et acclamantes non oportere eum vivere amplius.</ab>
        <ab xml:id="d1e3076" n="25"> Ego vere comperi nihil dignum morte eum admisisse. Ipso autem
          hoc appellante ad Augustum, judicavi mittere.</ab>
        <ab xml:id="d1e3079" n="26"> De quo quid certum scribam domino, non habeo. Propter quod
          produxi eum ad vos, et maxime ad te, rex Agrippa, ut interrogatione facta habeam quid
          scribam.</ab>
        <ab xml:id="d1e3082" n="27"> Sine ratione enim mihi videtur mittere vinctum, et causas ejus
          non significare.</ab>
      </div>
      <div xml:id="d1e3086" type="chap" n="26">
        <ab xml:id="d1e3088" n="1"> Agrippa vero ad Paulum ait : Permittitur tibi loqui pro
          temetipso. Tunc Paulus extenta manu coepit rationem reddere :</ab>
        <ab xml:id="d1e3091" n="2"> De omnibus quibus accusor a Judaeis, rex Agrippa, aestimo me
          beatum apud te cum sim defensurus me hodie,</ab>
        <ab xml:id="d1e3094" n="3"> maxime te sciente omnia, et quae apud Judaeos sunt consuetudines
          et quaestiones : propter quod obsecro patienter me audias.</ab>
        <ab xml:id="d1e3097" n="4"> Et quidem vitam meam a juventute, quae ab initio fuit in gente
          mea in Jerosolymis, noverunt omnes Judaei :</ab>
        <ab xml:id="d1e3100" n="5"> praescientes me ab initio (si velint testimonium perhibere)
          quoniam secundum certissimam sectam nostrae religionis vixi pharisaeus.</ab>
        <ab xml:id="d1e3104" n="6"> Et nunc, in spe quae ad patres nostros repromissionis facta est
          a Deo, sto judicio subjectus :</ab>
        <ab xml:id="d1e3107" n="7"> in quam duodecim tribus nostrae nocte ac die deservientes,
          sperant devenire. De qua spe accusor a Judaeis, rex.</ab>
        <ab xml:id="d1e3110" n="8"> Quid incredibile judicatur apud vos, si Deus mortuos suscitat
          ?</ab>
        <ab xml:id="d1e3113" n="9"> Et ego quidem existimaveram me adversus nomen Jesu Nazareni
          debere multa contraria agere,</ab>
        <ab xml:id="d1e3116" n="10"> quod et feci Jerosolymis, et multos sanctorum ego in carceribus
          inclusi, a principibus sacerdotum potestate accepta : et cum occiderentur, detuli
          sententiam.</ab>
        <ab xml:id="d1e3119" n="11"> Et per omnes synagogas frequenter puniens eos, compellebam
          blasphemare : et amplius insaniens in eos, persequebar usque in exteras civitates.</ab>
        <ab xml:id="d1e3123" n="12"> In quibus dum irem Damascum cum potestate et permissu principum
          sacerdotum,</ab>
        <ab xml:id="d1e3126" n="13"> die media in via vidi, rex, de caelo supra splendorem solis
          circumfulsisse me lumen, et eos qui mecum simul erant.</ab>
        <ab xml:id="d1e3129" n="14"> Omnesque nos cum decidissemus in terram, audivi vocem loquentem
          mihi hebraica lingua : Saule, Saule, quid me persequeris ? durum est tibi contra stimulum
          calcitrare.</ab>
        <ab xml:id="d1e3132" n="15"> Ego autem dixi : Quis es, domine ? Dominus autem dixit : Ego
          sum Jesus, quem tu persequeris.</ab>
        <ab xml:id="d1e3135" n="16"> Sed exsurge, et sta super pedes tuos : ad hoc enim apparui
          tibi, ut constituam te ministrum, et testem eorum quae vidisti, et eorum quibus apparebo
          tibi,</ab>
        <ab xml:id="d1e3138" n="17"> eripiens te de populo et gentibus, in quas nunc ego mitto
          te,</ab>
        <ab xml:id="d1e3142" n="18"> aperire oculos eorum, ut convertantur a tenebris ad lucem, et
          de potestate Satanae ad Deum, ut accipiant remissionem peccatorum, et sortem inter
          sanctos, per fidem quae est in me.</ab>
        <ab xml:id="d1e3145" n="19"> Unde, rex Agrippa, non fui incredulus caelesti visioni :</ab>
        <ab xml:id="d1e3148" n="20"> sed his qui sunt Damasci primum, et Jerosolymis, et in omnem
          regionem Judaeae, et gentibus, annuntiabam, ut poenitentiam agerent, et converterentur ad
          Deum, digna poenitentiae opera facientes.</ab>
        <ab xml:id="d1e3151" n="21"> Hac ex causa me Judaei, cum essem in templo, comprehensum
          tentabant interficere.</ab>
        <ab xml:id="d1e3154" n="22"> Auxilio autem adjutus Dei usque in hodiernum diem, sto,
          testificans minori atque majori, nihil extra dicens quam ea quae prophetae locuti sunt
          futura esse, et Moyses,</ab>
        <ab xml:id="d1e3157" n="23"> si passibilis Christus, si primus ex resurrectione mortuorum,
          lumen annuntiaturus est populo et gentibus.</ab>
        <ab xml:id="d1e3161" n="24"> Haec loquente eo, et rationem reddente, Festus magna voce dixit
          : Insanis, Paule : multae te litterae ad insaniam convertunt.</ab>
        <ab xml:id="d1e3164" n="25"> Et Paulus : Non insanio, inquit, optime Feste, sed veritatis et
          sobrietatis verba loquor.</ab>
        <ab xml:id="d1e3167" n="26"> Scit enim de his rex, ad quem et constanter loquor : latere
          enim eum nihil horum arbitror. Neque enim in angulo quidquam horum gestum est.</ab>
        <ab xml:id="d1e3170" n="27"> Credis, rex Agrippa, prophetis ? Scio quia credis.</ab>
        <ab xml:id="d1e3173" n="28"> Agrippa autem ad Paulum : In modico suades me christianum
          fieri.</ab>
        <ab xml:id="d1e3176" n="29"> Et Paulus : Opto apud Deum, et in modico et in magno, non
          tantum te, sed etiam omnes qui audiunt hodie fieri tales, qualis et ego sum, exceptis
          vinculis his.</ab>
        <ab xml:id="d1e3180" n="30"> Et exsurrexit rex, et praeses, et Bernice, et qui assidebant
          eis.</ab>
        <ab xml:id="d1e3183" n="31"> Et cum secessissent, loquebantur ad invicem, dicentes : Quia
          nihil morte aut vinculis dignum quid fecit homo iste.</ab>
        <ab xml:id="d1e3186" n="32"> Agrippa autem Festo dixit : Dimitti poterat homo hic, si non
          appellasset Caesarem.</ab>
      </div>
      <div xml:id="d1e3190" type="chap" n="27">
        <ab xml:id="d1e3192" n="1"> Ut autem judicatum est navigare eum in Italiam, et tradi Paulum
          cum reliquis custodiis centurioni nomine Julio cohortis Augustae,</ab>
        <ab xml:id="d1e3195" n="2"> ascendentes navem Adrumetinam, incipientes navigare circa Asiae
          loca, sustulimus, perseverante nobiscum Aristarcho Macedone Thessalonicensi.</ab>
        <ab xml:id="d1e3198" n="3"> Sequenti autem die devenimus Sidonem. Humane autem tractans
          Julius Paulum, permisit ad amicos ire, et curam sui agere.</ab>
        <ab xml:id="d1e3201" n="4"> Et inde cum sustulissemus, subnavigavimus Cyprum, propterea quod
          essent venti contrarii.</ab>
        <ab xml:id="d1e3204" n="5"> Et pelagus Ciliciae et Pamphyliae navigantes, venimus Lystram,
          quae est Lyciae :</ab>
        <ab xml:id="d1e3208" n="6"> et ibi inveniens centurio navem Alexandrinam navigantem in
          Italiam, transposuit nos in eam.</ab>
        <ab xml:id="d1e3211" n="7"> Et cum multis diebus tarde navigaremus, et vix devenissemus
          contra Gnidum, prohibente nos vento, adnavigavimus Cretae juxta Salmonem :</ab>
        <ab xml:id="d1e3214" n="8"> et vix juxta navigantes, venimus in locum quemdam qui vocatur
          Boniportus, cui juxta erat civitas Thalassa.</ab>
        <ab xml:id="d1e3217" n="9"> Multo autem tempore peracto, et cum jam non esset tuta navigatio
          eo quod et jejunium jam praeteriisset, consolabatur eos Paulus,</ab>
        <ab xml:id="d1e3220" n="10"> dicens eis : Viri, video quoniam cum injuria et multo damno non
          solum oneris, et navis, sed etiam animarum nostrarum incipit esse navigatio.</ab>
        <ab xml:id="d1e3223" n="11"> Centurio autem gubernatori et nauclero magis credebat, quam his
          quae a Paulo dicebantur.</ab>
        <ab xml:id="d1e3227" n="12"> Et cum aptus portus non esset ad hiemandum, plurimi statuerunt
          consilium navigare inde, si quomodo possent, devenientes Phoenicen hiemare, portum Cretae
          respicientem ad Africum et ad Corum.</ab>
        <ab xml:id="d1e3230" n="13"> Aspirante autem austro, aestimantes propositum se tenere, cum
          sustulissent de Asson, legebant Cretam.<pc ana="#pilcrow"/>
        </ab>
        <ab xml:id="d1e3235" n="14"> Non post multum autem misit se contra ipsam ventus typhonicus,
          qui vocatur Euroaquilo.</ab>
        <ab xml:id="d1e3238" n="15"> Cumque arrepta esset navis, et non posset conari in ventum,
          data nave flatibus, ferebamur.</ab>
        <ab xml:id="d1e3241" n="16"> In insulam autem quamdam decurrentes, quae vocatur Cauda,
          potuimus vix obtinere scapham.</ab>
        <ab xml:id="d1e3244" n="17"> Qua sublata, adjutoriis utebantur, accingentes navem, timentes
          ne in Syrtim inciderent, summisso vase sic ferebantur.</ab>
        <ab xml:id="d1e3248" n="18"> Valida autem nobis tempestate jactatis, sequenti die jactum
          fecerunt :</ab>
        <ab xml:id="d1e3251" n="19"> et tertia die suis manibus armamenta navis projecerunt.</ab>
        <ab xml:id="d1e3254" n="20"> Neque autem sole, neque sideribus apparentibus per plures dies,
          et tempestate non exigua imminente, jam ablata erat spes omnis salutis nostrae.</ab>
        <ab xml:id="d1e3257" n="21"> Et cum multa jejunatio fuisset, tunc stans Paulus in medio
          eorum, dixit : Oportebat quidem, o viri, audito me, non tollere a Creta, lucrique facere
          injuriam hanc et jacturam.</ab>
        <ab xml:id="d1e3260" n="22"> Et nunc suadeo vobis bono animo esse : amissio enim nullius
          animae erit ex vobis, praeterquam navis.</ab>
        <ab xml:id="d1e3263" n="23"> Astitit enim mihi hac nocte angelus Dei, cujus sum ego, et cui
          deservio,</ab>
        <ab xml:id="d1e3267" n="24"> dicens : Ne timeas, Paule : Caesari te oportet assistere : et
          ecce donavit tibi Deus omnes qui navigant tecum.</ab>
        <ab xml:id="d1e3270" n="25"> Propter quod bono animo estote, viri : credo enim Deo quia sic
          erit, quemadmodum dictum est mihi.</ab>
        <ab xml:id="d1e3273" n="26"> In insulam autem quamdam oportet nos devenire.</ab>
        <ab xml:id="d1e3276" n="27"> Sed posteaquam quartadecima nox supervenit, navigantibus nobis
          in Adria circa mediam noctem, suspicabantur nautae apparere sibi aliquam regionem.</ab>
        <ab xml:id="d1e3279" n="28"> Qui et summittentes bolidem, invenerunt passus viginti : et
          pusillum inde separati, invenerunt passus quindecim.</ab>
        <ab xml:id="d1e3282" n="29"> Timentes autem ne in aspera loca incideremus, de puppi
          mittentes anchoras quatuor, optabant diem fieri.</ab>
        <ab xml:id="d1e3286" n="30"> Nautis vero quaerentibus fugere de navi, cum misissent scapham
          in mare, sub obtentu quasi inciperent a prora anchoras extendere,</ab>
        <ab xml:id="d1e3289" n="31"> dixit Paulus centurioni et militibus : Nisi hi in navi
          manserint, vos salvi fieri non potestis.</ab>
        <ab xml:id="d1e3292" n="32"> Tunc absciderunt milites funes scaphae, et passi sunt eam
          excidere.</ab>
        <ab xml:id="d1e3295" n="33"> Et cum lux inciperet fieri, rogabat Paulus omnes sumere cibum,
          dicens : Quartadecima die hodie exspectantes jejuni permanetis, nihil accipientes.</ab>
        <ab xml:id="d1e3298" n="34"> Propter quod rogo vos accipere cibum pro salute vestra : quia
          nullius vestrum capillus de capite peribit.</ab>
        <ab xml:id="d1e3301" n="35"> Et cum haec dixisset, sumens panem, gratias egit Deo in
          conspectu omnium : et cum fregisset, coepit manducare.</ab>
        <ab xml:id="d1e3305" n="36"> Animaequiores autem facti omnes, et ipsi sumpserunt cibum.</ab>
        <ab xml:id="d1e3308" n="37"> Eramus vero universae animae in navi ducentae septuaginta
          sex.</ab>
        <ab xml:id="d1e3311" n="38"> Et satiati cibo alleviabant navem, jactantes triticum in
          mare.</ab>
        <ab xml:id="d1e3314" n="39"> Cum autem dies factus esset, terram non agnoscebant : sinum
          vero quemdam considerabant habentem littus, in quem cogitabant si possent ejicere
          navem.</ab>
        <ab xml:id="d1e3317" n="40"> Et cum anchoras sustulissent, committebant se mari, simul
          laxantes juncturas gubernaculorum : et levato artemone secundum aurae flatum, tendebant ad
          littus.</ab>
        <ab xml:id="d1e3320" n="41"> Et cum incidissemus in locum dithalassum, impegerunt navem : et
          prora quidem fixa manebat immobilis, puppis vero solvebatur a vi maris.</ab>
        <ab xml:id="d1e3324" n="42"> Militum autem consilium fuit ut custodias occiderent, ne quis
          cum enatasset, effugeret.</ab>
        <ab xml:id="d1e3327" n="43"> Centurio autem volens servare Paulum, prohibuit fieri :
          jussitque eos qui possent natare, emittere se primos, et evadere, et ad terram exire
          :</ab>
        <ab xml:id="d1e3330" n="44"> et ceteros, alios in tabulis ferebant, quosdam super ea quae de
          navi erant. Et sic factum est, ut omnes animae evaderent ad terram.</ab>
      </div>
      <div xml:id="d1e3334" type="chap" n="28">
        <ab xml:id="d1e3336" n="1"> Et cum evasissemus, tunc cognovimus quia Melita insula
          vocabatur. Barbari vero praestabant non modicam humanitatem nobis.</ab>
        <ab xml:id="d1e3339" n="2"> Accensa enim pyra, reficiebant nos omnes propter imbrem qui
          imminebat, et frigus.</ab>
        <ab xml:id="d1e3342" n="3"> Cum congregasset autem Paulus sarmentorum aliquantam
          multitudinem, et imposuisset super ignem, vipera a calore cum processisset, invasit manum
          ejus.</ab>
        <ab xml:id="d1e3345" n="4"> Ut vero viderunt barbari pendentem bestiam de manu ejus, ad
          invicem dicebant : Utique homicida est homo hic, qui cum evaserit de mari, ultio non sinit
          eum vivere.</ab>
        <ab xml:id="d1e3348" n="5"> Et ille quidem excutiens bestiam in ignem, nihil mali passus
          est.</ab>
        <ab xml:id="d1e3352" n="6"> At illi existimabant eum in tumorem convertendum, et subito
          casurum et mori. Diu autem illis exspectantibus, et videntibus nihil mali in eo fieri,
          convertentes se, dicebant eum esse deum.</ab>
        <ab xml:id="d1e3355" n="7"> In locis autem illis erant praedia principis insulae, nomine
          Publii, qui nos suscipiens, triduo benigne exhibuit.</ab>
        <ab xml:id="d1e3358" n="8"> Contigit autem patrem Publii febribus et dysenteria vexatum
          jacere. Ad quem Paulus intravit : et cum orasset, et imposuisset ei manus, salvavit
          eum.</ab>
        <ab xml:id="d1e3361" n="9"> Quo facto, omnes qui in insula habebant infirmitates,
          accedebant, et curabantur :</ab>
        <ab xml:id="d1e3364" n="10"> qui etiam multis honoribus nos honoraverunt, et navigantibus
          imposuerunt quae necessaria erant.<pc ana="#pilcrow"/>
        </ab>
        <ab xml:id="d1e3369" n="11"> Post menses autem tres navigavimus in navi Alexandrina, quae in
          insula hiemaverat, cui erat insigne Castorum.</ab>
        <ab xml:id="d1e3373" n="12"> Et cum venissemus Syracusam, mansimus ibi triduo.</ab>
        <ab xml:id="d1e3376" n="13"> Inde circumlegentes devenimus Rhegium : et post unum diem,
          flante austro, secunda die venimus Puteolos :</ab>
        <ab xml:id="d1e3379" n="14"> ubi inventis fratribus rogati sumus manere apud eos dies septem
          : et sic venimus Romam.</ab>
        <ab xml:id="d1e3382" n="15"> Et inde cum audissent fratres, occurrerunt nobis usque ad Appii
          forum, ac tres Tabernas. Quos cum vidisset Paulus, gratias agens Deo, accepit
          fiduciam.</ab>
        <ab xml:id="d1e3385" n="16"> Cum autem venissemus Romam, permissum est Paulo manere sibimet
          cum custodiente se milite.<pc ana="#pilcrow"/>
        </ab>
        <ab xml:id="d1e3390" n="17"> Post tertium autem diem convocavit primos Judaeorum. Cumque
          convenissent, dicebat eis : Ego, viri fratres, nihil adversus plebem faciens, aut morem
          paternum, vinctus ab Jerosolymis traditus sum in manus Romanorum,</ab>
        <ab xml:id="d1e3394" n="18"> qui cum interrogationem de me habuissent, voluerunt me
          dimittere, eo quod nulla esset causa mortis in me.</ab>
        <ab xml:id="d1e3397" n="19"> Contradicentibus autem Judaeis, coactus sum appellare Caesarem,
          non quasi gentem meam habens aliquid accusare.</ab>
        <ab xml:id="d1e3400" n="20"> Propter hanc igitur causam rogavi vos videre, et alloqui.
          Propter spem enim Israël catena hac circumdatus sum.</ab>
        <ab xml:id="d1e3403" n="21"> At illi dixerunt ad eum : Nos neque litteras accepimus de te a
          Judaea, neque adveniens aliquis fratrum nuntiavit, aut locutus est quid de te malum.</ab>
        <ab xml:id="d1e3406" n="22"> Rogamus autem a te audire quae sentis : nam de secta hac notum
          est nobis quia ubique ei contradicitur.</ab>
        <ab xml:id="d1e3409" n="23"> Cum constituissent autem illi diem, venerunt ad eum in
          hospitium plurimi, quibus exponebat testificans regnum Dei, suadensque eis de Jesu ex lege
          Moysi et prophetis a mane usque ad vesperam.</ab>
        <ab xml:id="d1e3413" n="24"> Et quidam credebant his quae dicebantur : quidam vero non
          credebant.</ab>
        <ab xml:id="d1e3416" n="25"> Cumque invicem non essent consentientes, discedebant, dicente
          Paulo unum verbum : Quia bene Spiritus Sanctus locutus est per Isaiam prophetam ad patres
          nostros,</ab>
        <ab xml:id="d1e3419" n="26"> dicens : Vade ad populum istum, et dic ad eos : [Aure audietis,
          et non intelligetis,/ et videntes videbitis, et non perspicietis./</ab>
        <ab xml:id="d1e3422" n="27"> Incrassatum est enim cor populi hujus,/ et auribus graviter
          audierunt,/ et oculos suos compresserunt :/ ne forte videant oculis,/ et auribus audiant,/
          et corde intelligant, et convertantur,/ et sanem eos.]</ab>
        <ab xml:id="d1e3425" n="28"> Notum ergo sit vobis, quoniam gentibus missum est hoc salutare
          Dei, et ipsi audient.</ab>
        <ab xml:id="d1e3428" n="29"> Et cum haec dixisset, exierunt ab eo Judaei, multam habentes
          inter se quaestionem.<pc ana="#pilcrow"/>
        </ab>
        <ab xml:id="d1e3434" n="30"> Mansit autem biennio toto in suo conducto : et suscipiebat
          omnes qui ingrediebantur ad eum,</ab>
        <ab xml:id="d1e3437" n="31"> praedicans regnum Dei, et docens quae sunt de Domino Jesu
          Christo cum omni fiducia, sine prohibitione.</ab>
      </div>
    </body>
  </text>
</TEI>
